ΠΕΡΙΕΧΟΜΕΝΑΕΙΣΑΓΩΓΗ, ΚΟΚΚΙΝΑ ΔΑΝΕΙΑ, ΒΑΣΙΚΑ ΜΕΤΡΑ, ΒΑΣΙΚΕΣΟΙΚΟΝΟΜΙΚΕΣ ΘΕΣΕΙΣ, ΝΟΜΙΣΜΑΤΙΚΗ ΠΟΛΙΤΙΚΗ   31.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΠΡΩΤΟΓΕΝΗ ΠΑΡΑΓΩΓΗ 282.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΝ ΤΟΥΡΙΣΜΟ 863.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΝΑΥΤΙΛΙΑ 1184.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΒΙΟΜΗΧΑΝΙΑ 1305.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΑΝΑΠΤΥΞΗ 1326.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ»ΓΙΑ ΤΗΝ ΦΟΡΟΛΟΓΙΑ - ΦΟΡΟΔΙΑΦΥΓΗ 1367.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΥΓΕΙΑ 1438.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟ ΔΗΜΟΚΡΑΦΙΚΟ ΚΑΙΤΟ ΑΣΦΑΛΙΣΤΙΚΟ  1559.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ»ΓΙΑ ΤΙΣ ΑΝΑΝΕΩΣΙΜΕΣ ΠΗΓΕΣ ΕΝΕΡΓΕΙΑΣ 16210.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΔΗΜΟΣΙΑ ΔΙΟΙΚΗΣΗ 17211.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΔΙΚΑΙΟΣΥΝΗ 17812.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΚΑΙΝΟΤΟΜΙΑ 18113.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΕΞΩΤΕΡΙΚΗ ΠΟΛΙΤΙΚΗ 18414.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΕΘΝΙΚΗ ΑΜΥΝΑ 18715.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣΛΥΣΗΣ» ΓΙΑ ΤΗΝ ΑΣΦΑΛΕΙΑ ΤΟΥ ΠΟΛΙΤΗ 1921.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΝ ΚΟΙΝΟΒΟΥΛΕΥΤΙΣΜΟ 1982.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟ ΜΕΤΑΝΑΣΤΕΥΤΙΚΟ 2083.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΥΣ ΕΛΛΗΝΕΣ ΤΟΥΕΞΩΤΕΡΙΚΟΥ ΚΑΙ ΤΗΝ ΟΜΟΓΕΝΕΙΑ  2124.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΑ ΑμεΑ  2155.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΠΑΙΔΕΙΑ  2206.  ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΙΔΙΩΤΙΚΗ ΕΚΠΑΙΔΕΥΣΗ  233
ΕΙΣΑΓΩΓΗ
Η ΕΛΛΗΝΙΚΗ ΛΥΣΗ είναι το μοναδικό ελληνικό πολιτικό κόμμα που έχει το θάρρος, την τόλμη, την επιμονή και την πολιτική βούληση να παράσχει άμεσες και δραστικές ΛΥΣΕΙΣ σε όλα τα προβλήματα που βασανίζουν την πατρίδα μας.
Στην ΕΛΛΗΝΙΚΗ ΛΥΣΗ είμαστε απαλλαγμένοι από την οικογενειοκρατία, τα «τζάκια» και τη διαφθορά.
Ακριβώς για αυτό το λόγο, είμαστε αποφασισμένοι να καταβάλουμε κάθε δυνατή προσπάθεια για να διορθώσουμε τα «κακώς κείμενα» της πολιτικής, της οικονομίας και του δημόσιου βίου, που τόσα χρόνια εμποδίζουν την ουσιαστική ανάπτυξη της Ελλάδας.
Η Ελλάδα πληροί όλες τις προϋποθέσεις για να γίνει οικονομική υπερδύναμη.
Όμως, οι καταστροφικές πολιτικές των τελευταίων δεκαετιών την οδήγησαν στον βάλτο του δανεισμού, της υπερχρέωσης και των μνημονίων!
Η ΕΛΛΗΝΙΚΗ ΛΥΣΗ πιστεύει πως η Ελλάδα δεν έπρεπε να μπει στην Ευρωζώνη, επειδή δεν ήταν έτοιμη ώστε να μπορεί να ανταγωνιστεί τις μεγάλες χώρες.
Πως όταν μπήκε δεν πήρε δυστυχώς τα μέτρα της, εκμεταλλευόμενη τα χαμηλά επιτόκια δανεισμού της, περιορίζοντας τις σπατάλες του πελατειακού κράτους και καταπολεμώντας το, καθώς επίσης συνδέοντας τις αμοιβές των εργαζομένων με την παραγωγικότητα τους.
Ότι δεν κατάλαβε τον ύπουλο ρόλο της Γερμανίας, όσον αφορά το μισθολογικό dumping της και πως βρέθηκε σκόπιμα προ τετελεσμένων γεγονότων από την κυβέρνηση του 2010.
Η ΕΛΛΗΝΙΚΗ ΛΥΣΗ είναι σίγουρη πως η Ελλάδα δεν είχε κανένα λόγο να ζητήσει τη βοήθεια του ΔΝΤ, αφού το συνολικό χρέος της, δημόσιο και ιδιωτικό, ήταν τεκμηριωμένα από τα χαμηλότερα στην Ευρώπη.
Άλλωστε το ΔΝΤ καλείται παραδοσιακά από χώρες που αντιμετωπίζουν προβλήματα με το νόμισμα τους, ως αποτέλεσμα των εξωτερικών τους χρεών λόγω ελλειμμάτων στο ισοζύγιο τρεχουσών συναλλαγών τους, σε συνδυασμό με τα χαμηλά συναλλαγματικά τους αποθέματα.
Κάτι τέτοιο δεν ίσχυε για την Ελλάδα, αφού το ευρώ είναι το δεύτερο μεγαλύτερο αποθεματικό νόμισμα του πλανήτη και δεν υποτιμάται από μια τόσο μικρή οικονομία της Ευρωζώνης (το 2017 η Ελλάδα είχε ΑΕΠ μικρότερο από το 1,6% του ΑΕΠ της νομισματικής ένωσης).
Η ΕΛΛΗΝΙΚΗ ΛΥΣΗ πιστεύει πως η Ελλάδα θα μπορούσε μόνη της να χρηματοδοτηθεί με εσωτερικό δανεισμό, με την έκδοση εθνικών ομολόγων δηλαδή, πριν φύγουν πάνω από 100 δις € καταθέσεις στο εξωτερικό, αρκεί να εμπιστευόταν οι Έλληνες το κράτος τους, όπως πολλοί άλλοι λαοί.
Οι προθέσεις του ΔΝΤ πάντως φάνηκαν καθαρά από το ότι, δεν επέβαλλε αμέσως ελέγχους κεφαλαίων για να εμποδίσει τις εκροές κεφαλαίων, ιδίως από τους ξένους, επειδή ο στόχος του ήταν η προστασία τους και όχι η εξυγίανση της χώρας.
Η ΕΛΛΗΝΙΚΗ ΛΥΣΗ θεωρεί πως η σημερινή καταστροφή της πατρίδας μας οφείλεται στην κακή διαχείριση της κρίσης τόσο από τους νέους πιστωτές της μέσω της Τρόικα που τη δάνεισαν για να διασώσουν τις τράπεζες τους,
όσο και από τις κυβερνήσεις της.
Ότι το ΡSΙ αποτελεί ένα πολύ μεγάλο έγκλημα, αφού μέσω αυτού υποθηκεύθηκε ολόκληρη η χώρα,  έχασε τη δυνατότητα της ενδεχόμενης επιστροφής της στο εθνικό νόμισμα, δεν συμμετείχε στη στήριξη της ΕΚΤ το 2012, ούτε στα πακέτα ποσοτικής διευκόλυνσης του 2015, χρεοκόπησε και της επιβλήθηκε το αγγλικό δίκαιο, έναντι μόλις 50 δις € μείωσης του χρέους!
Η ΕΛΛΗΝΙΚΗ ΛΥΣΗ γνωρίζει πως τα αμέσως επόμενα μεγάλα εγκλήματα ήταν (α) η καταστροφική διαπραγμάτευση του 2015, με την οποία χάθηκαν οι τράπεζες, επιβαρύνοντας επί πλέον το δημόσιο χρέος με περίπου 40 δις € και
(β) η υπογραφή της τρίτης δανειακής σύμβασης από τη συντριπτική πλειοψηφία των βουλευτών, με αποτέλεσμα να κατοχυρωθούν όλες οι προηγούμενες, καθώς επίσης να δεθεί χειροπόδαρα η Ελλάδα.
Η ΕΛΛΗΝΙΚΗ ΛΥΣΗ έχει ως πρώτη προτεραιότητα της την αποκατάσταση της εμπιστοσύνης των Πολιτών προς την Πολιτεία.
Μεταξύ άλλων με την καταπολέμηση του πελατειακού και κομματικού κράτους, αφού η ενέργεια αυτή από μόνη της θα μπορούσε να οδηγήσει τη χώρα στην έξοδο από την κρίση,
με την επιστροφή των καταθέσεων της τάξης των 120 δις € που έχουν διαφύγει στο εξωτερικό για τη χρηματοδότηση της οικονομίας και την εξυγίανση των τραπεζών,
συν τους 500.000 νέους κόστους εκπαίδευσης περί τα 100 δις € και ετησίου ΑΕΠ 25 δις € (έσοδα του δημοσίου 7,5 δις € ή πάνω από 2 ετήσια ΕΝΦΙΑ).
Η ΕΛΛΗΝΙΚΗ ΛΥΣΗ πιστεύει στην απόλυτη ανάγκη
(α) ενός Εθνικού Συμβουλίου Ασφαλείας & Εξωτερικής πολιτικής,
(β) Ενός Εθνικού Συμβουλίου Διαπραγμάτευσης του μη βιώσιμου δημοσίου χρέους, το οποίο επιδεινώθηκε από την πολιτική των μνημονίων με ευθύνη της Τρόικα, κοστίζοντας στην πατρίδα μας πάνω από 1 τρις €.
Φυσικά πρέπει προηγουμένως να συγκεκριμενοποιηθεί το κόστος και να κατατεθεί αγωγή αποζημίωσης, ενώ θα χρησιμοποιηθεί για την αγωγή, αλλά και ως διαπραγματευτικό χαρτί, το κατωτέρω άρθρο 340 του Μάαστριχτ:
"....Η συμβατική ευθύνη της Ένωσης διέπεται από το εφαρμοστέο Δίκαιο στην εν λόγω σύμβαση.Σε περίπτωση εξωσυμβατικής ευθύνης, η Ένωση αποζημιώνει, σύμφωνα με τις γενικές αρχές που είναι κοινές στα νομικά συστήματα των κρατών μελών, για τις ζημίες που προξενούν τα όργανα ή το προσωπικό της κατά την άσκηση των καθηκόντων τους Σύμφωνα με τις γενικές αρχές του Δικαίου που είναι κοινές στα νομικά συστήματα των κρατών μελών, η Ευρωπαϊκή Κεντρική Τράπεζα, κατά την άσκηση των καθηκόντων της, αποζημιώνει για τις ζημίες που προκλήθηκαν από αυτήν ή τους υπαλλήλους της"
(γ) Ενός Εθνικού Συμβουλίου για την διεκδίκηση των γερμανικών αποζημιώσεων και πολεμικών επανορθώσεων, οι οποίες κατά τους ίδιους τους Γερμανούς επιστήμονες είναι τουλάχιστον ύψους 180 δις €, ενώ κατά την ελληνική Βουλή περί τα 280 δις €.
Τα Εθνικά αυτά Συμβούλια θα στελεχωθούν με εξαιρετικά ικανούς τεχνοκράτες και θα πλαισιωθούν από εξειδικευμένες διεθνείς εταιρείες.
Η ΕΛΛΗΝΙΚΗ ΛΥΣΗ επιθυμεί να ελέγχονται απόλυτα από τους ικανότερους Έλληνες και όχι από ξένους το Υπουργείο Οικονομικών, η Τράπεζα της Ελλάδος, η ΕΛΣΤΑΤ και η Γενική Γραμματεία Δημοσίων Εσόδων,
θεωρώντας πως οι τέσσερις αυτοί πυλώνες μπορούν να εγγυηθούν την πρόοδο και την ευημερία της χώρας.
Η ΕΛΛΗΝΙΚΗ ΛΥΣΗ θεωρεί πως η Ελλάδα πρέπει να καταρτίσει άμεσα έναν Κρατικό Ισολογισμό για να γνωρίζουν κάθε φορά οι Πολίτες όχι μόνο τι χρωστούν, αλλά και τι τους ανήκει.
Είναι το κόμμα που καταλαβαίνει πως το σημαντικότερο για την Ελλάδα είναι η ανάκτηση των τιμών της ακίνητης περιουσίας του δημοσίου και του ιδιωτικού τομέα, όπου χάθηκαν πάνω από 600 δις €, αφού μόνο έτσι μπορούν να εξυγιανθούν οι τράπεζες, να κρατήσουν τα σπίτια τους αρκετοί Πολίτες και να επανέλθει η χαμένη πιστοληπτική τους ικανότητα.
Μόνο έτσι θα είναι σε θέση το κράτος και οι ιδιώτες να δανείζονται για τη διεξαγωγή επενδύσεων, ώστε να εισέλθει η Ελλάδα σε μία βιώσιμη πορεία ανάπτυξης.
Η ΕΛΛΗΝΙΚΗ ΛΥΣΗ έχει ως στόχο της ένα δημοσιονομικό έλλειμμα του προϋπολογισμού κάτω από το 3% της συμφωνίας του Μάαστριχτ και σε ανάλογο ύψος με τον πληθωρισμό.
Επίσης ένα ισοσκελισμένο ισοζύγιο τρεχουσών συναλλαγών που δεν θα στηρίζεται όμως στη φτωχοποίηση που επιβλήθηκε στην πατρίδα μας από τα μνημόνια, αλλά στην παραγωγή πλούτου από τους τρεις βασικούς πυλώνες της οικονομίας μας:
από τον πρωτογενή τομέα,
από τη ναυτιλία
και από τον τουρισμό,
συνεπικουρούμενους από τη μεταποίηση και τη βιομηχανία.
Σκοπός μας είναι να μειώνουμε συνεχώς το χρέος ως προς το ΑΕΠ αυξάνοντας το ΑΕΠ,
έτσι ώστε να μην είναι εις βάρος της ευημερίας του ελληνικού λαού, όπως η ακριβώς αντίθετη πολιτική των μνημονίων.
Η Ελλάδα έχει άλλωστε τεράστιες δυνατότητες και προοπτικές, αρκεί να «ξυπνήσει» η δημιουργικότητα και η επιχειρηματικότητα των Πολιτών της, ενώ ως χώρα αποτελεί μία ιδανική επενδυτική επιλογή, αρκεί να εξασφαλιστούν οι κατάλληλες συνθήκες.
Η Ελληνική Λύση θεωρεί πως οι μισθοί πρέπει να αναπροσαρμόζονται ετήσια, παραμένοντας ίσοι με την παραγωγικότητα των εργαζομένων συν τον πληθωρισμό, για να εξασφαλίζεται ένα ανταγωνιστικό κόστος εργασίας ανά μονάδα παραγομένου προϊόντος.
Η ΕΛΛΗΝΙΚΗ ΛΥΣΗ γνωρίζει πως μόνο οι προοπτικές βιώσιμης ανάπτυξης μίας χώρας επιβραβεύονται σήμερα από τους εγχώριους και διεθνείς επενδυτές,
ενώ μόνο μέσω της ανάπτυξης μπορούν να επιλυθούν τα μεγάλα προβλήματα της χώρας,
όπως η ανεργία,
το συνταξιοδοτικό,
το ασφαλιστικό και τόσα άλλα.
Η ΕΛΛΗΝΙΚΗ ΛΥΣΗ είναι ΕΔΩ με λεπτομερείς, χρονικά προσδιορισμένες και συγκεκριμένες προτάσεις για τα Κόκκινα Δάνεια,
για τον Πρωτογενή Τομέα,
την Οικονομία,
την Εξωτερική Πολιτική,
την Εκπαίδευση,
τη Δημόσια Διοίκηση,
την αντιμετώπιση της Ανεργίας,
την εκμετάλλευση των Ανανεώσιμων Πηγών Ενέργειας,
την Προώθηση των Επενδύσεων,
την ανάπτυξη του Τουρισμού και της Ναυτιλίας,
την Επαναβιομηχανοποίηση,
τη στήριξη της Καινοτομίας,
την αναδιάρθρωση του Συστήματος Υγείας,
τον έλεγχο της παράνομης μετανάστευσης,
τη στήριξη των Ελλήνων του Εξωτερικού και των Ομογενών,
καθώς και τη δημιουργία ενός Κράτους Πρόνοιας.
Όλες οι προτάσεις μας θέτουν στο επίκεντρο το εθνικό συμφέρον.
ΣΤΗΝ ΕΛΛΗΝΙΚΗ ΛΥΣΗ ΠΙΣΤΕΥΟΥΜΕ ΟΤΙ ΤΟ ΣΥΜΦΕΡΟΝ ΤΗΣ ΕΛΛΑΔΑΣ ΕΙΝΑΙ ΝΑ ΔΙΕΥΡΥΝΕΙ ΤΟΝ ΠΡΟΣΑΝΑΤΟΛΙΣΜΟ ΤΗΣ.
Γι' αυτό, στρέφουμε το βλέμμα παντού, διεκδικώντας για την Ελλάδα όχι τη θέση του επαίτη της Δύσης, αλλά τη θέση του ισχυρού και ισότιμου εταίρου και συμμάχου.
Με βαθιά αγάπη για την Ελλάδα και προσεκτικό στρατηγικό σχεδιασμό, δηλώνουμε ΠΑΡΟΝΤΕΣ και ΕΤΟΙΜΟΙ να αναλάβουμε τα ηνία της χώρας.
ΟΛΟΙ ΜΑΖΙ ΜΠΟΡΟΥΜΕ ΝΑ ΒΓΑΛΟΥΜΕ ΤΗΝ ΕΛΛΑΔΑ ΑΠΟ ΤΟΝ ΒΑΛΤΟ ΠΟΥ ΤΗΝ ΕΡΙΞΑΝ ΟΙ ΚΑΤΑΣΤΡΟΦΙΚΕΣ ΠΟΛΙΤΙΚΕΣ ΤΩΝ ΤΕΛΕΥΤΑΙΩΝ ΔΕΚΑΕΤΙΩΝ
Η ΕΛΛΗΝΙΚΗ ΛΥΣΗ ΕΧΕΙ ΤΗ ΛΥΣΗ ΓΙΑ ΝΑ ΒΓΑΛΕΙ ΤΗΝ ΕΛΛΑΔΑ ΑΠΟ ΤΟ ΤΕΛΜΑ ΤΩΝ ΜΝΗΜΟΝΙΩΝ ΤΗΣ ΥΠΑΝΑΠΤΥΞΗΣ ΚΑΙ ΤΗΣ ΟΠΙΣΘΟΔΡΟΜΗΣΗΣ.
ΕΙΜΑΣΤΕ ΔΙΑΦΟΡΕΤΙΚΟΙ ΑΠΟ ΤΟΥΣ ΑΛΛΟΥΣ ΚΑΙ ΤΟ ΑΠΟΔΕΙΚΝΥΟΥΜΕ ΕΜΠΡΑΚΤΩΣ ΜΕ ΤΟ ΠΡΟΓΡΑΜΜΑ ΔΙΑΚΥΒΕΡΝΗΣΗΣ ΜΑΣ
ΠΥΞΙΔΑ ΜΑΣ ΤΟ ΕΘΝΙΚΟ ΣΥΜΦΕΡΟΝ
Η ΕΛΛΗΝΙΚΗ ΛΥΣΗ έχει σαφείς, λεπτομερείς και συγκεκριμένες προτάσεις, που δίνουν ΛΥΣΕΙΣ σε όλα τα προβλήματα που ταλανίζουν την χώρα.
Οι λύσεις που προτείνουμε - έχοντας πάντοτε ως γνώμονα το κοινωνικό και εθνικό συμφέρον - είναι ρεαλιστικές, πρακτικές, σαφείς, καινοτόμες, εναλλακτικές, άμεσα εφαρμόσιμες και αποδοτικές.
Πρόκειται για λύσεις που κανένα από τα μνημονιακά κόμματα δεν είχε την πολιτική βούληση, την τόλμη και την αποφασιστικότητα να προτείνει.
Γι' αυτό, καλούμε όλες τις Ελληνίδες και όλους τους Έλληνες να μας ακολουθήσουν και να γίνουν κοινωνοί του οράματός μας για μια Πατρίδα ελεύθερη, υπερήφανη και ανεξάρτητη.
Οι προτάσεις της ΕΛΛΗΝΙΚΗΣ ΛΥΣΗΣ για τη διακυβέρνηση της χώρας αφορούν:Την ανασυγκρότηση της Ελληνικής Οικονομίας, δίνοντας έμφαση πρωτίστως στην Πρωτογενή Παραγωγή συμπεριλαμβανομένης της μεταποίησης της και συγκεκριμένα στους τομείς:
Αγροβιοδιατροφή.
Κτηνοτροφία.
Παραγωγή Γαλακτοκομικών Προϊόντων.
Υγιεινή Φυτική Παραγωγή (Θερμοκηπιακές καλλιέργειες, Καλλιέργεια Βοτάνων και «Υπερτροφίμων» (δυρθτΓοοάδ).
Αλιεία και Ιχθυοκαλλιέργειες.
Η ΕΛΛΗΝΙΚΗ ΛΥΣΗ πιστεύει ότι η μόνη διέξοδος για την οικονομική ανάπτυξη της Ελλάδας είναι η «πραγματική παραγωγή πλούτου».
Η ΕΛΛΗΝΙΚΗ ΛΥΣΗ επιδιώκει τη δημιουργία μιας ισχυρής και οικονομικά εύρωστης Ελλάδας, πιστεύοντας ότι η βάση για την επίτευξη αυτού του στόχου είναι πρωτίστως η ενίσχυση της αγροτικής / κτηνοτροφικής παραγωγής και της αλιείας.
Για την ΕΛΛΗΝΙΚΗ ΛΥΣΗ, η στήριξη των αγροτών, των κτηνοτρόφων και των αλιέων είναι υποχρέωση και εθνικό καθήκον, επειδή αποτελούν τη βάση της εθνικής οικονομίας και κρατούν ζωντανή την ελληνική περιφέρεια.
Ο πρωτογενής τομέας μπορεί να προσφέρει πολλά στη χώρα, εάν χειριστεί ως «boutique», με την έννοια πως πρέπει να δοθεί ιδιαίτερη σημασία σε προϊόντα, στα οποία η Ελλάδα λόγω κλίματος και εδάφους έχει μεγάλα ανταγωνιστικά πλεονεκτήματα.
Βασικό στοιχείο είναι η χρησιμοποίηση επιστημονικών μεθόδων με τη βοήθεια της σύγχρονης τεχνολογίας, η σωστή μεταποίηση και συσκευασία, τα ορθολογικά δίκτυα διανομής, η συνέπεια, καθώς και η ποιότητα των παραδόσεων.
Δεν είναι δηλαδή μόνο η καλλιέργεια και η εκτροφή, αλλά πολλά άλλα.
Στο παράδειγμα της Ολλανδίας, παράγει αγροτικά προϊόντα περί τα 14 δις $ (1,6% του ΑΕΠ της), ενώ το 2017 εξήγαγε 101 δις $, όταν η Ελλάδα παράγει 8,2 δις $ (4,1% του ΑΕΠ της σύμφωνα με το WFΒ - περί τα 12 δις € κατά άλλους) και εξάγει κάτω από 6 δις $.
Η Ολλανδία είναι βέβαια διεθνές διαμετακομιστικό κέντρο, αλλά το ίδιο θα μπορούσε να γίνει η Ελλάδα στην περιοχή της.
Φυσικά θα έπρεπε να κατασκευάζονται στη χώρα μας πολλά από αυτά που χρειάζονται για τον αγροτικό τομέα, όπως τα θερμοκήπια,
σημειώνοντας πως στην Ελλάδα υπάρχουν κάτω από 50.000 στρέμματα θερμοκηπίων,
ενώ μόνο σε μία περιοχή της Ισπανίας 600.000 στρέμματα.
Άλλα παραδείγματα επιτυχημένης αγροτικής παραγωγής είναι το Ισραήλ και η Νέα Ζηλανδία.
Την ανάπτυξη του Τουρισμού, με έμφαση στις υπηρεσίες, όπως είναι οι πλατφόρμες ενοικίασης δωματίων και σπιτιών, καθώς επίσης οι εταιρείες ταξιδιών.
Ο τουρισμός πρέπει να χειριστεί επίσης ως «Boutique» και να μην δίνεται σημασία τόσο στις αφίξεις, όσο στα έσοδα, έτσι ώστε να μην καταστρέφονται οι τουριστικές μας υποδομές από χιλιάδες επισκέπτες χαμηλού εισοδηματικού επιπέδου.
Προτείνονται μέτρα για την ανάπτυξη τόσο του Γενικού Τουρισμού, όσο και των εναλλακτικών μορφών τουρισμού και συγκεκριμένα:Πολιτιστικού και αρχαιολογικού τουρισμούΘρησκευτικού - προσκυνηματικού τουρισμούΤουρισμού υγείας και ευεξίαςΑγροτικού τουρισμού (Αγροτουρισμός)Θαλάσσιου τουρισμούΓαστρονομικού τουρισμούΟινοτουρισμούΟικοτουρισμούΟρεινού και χιονοδρομικού τουρισμούΕκπαιδευτικού τουρισμού
Η ΕΛΛΗΝΙΚΗ ΛΥΣΗ θεωρεί τον τουρισμό ως μία από τις βαριές βιομηχανίες της χώρας μας, γι' αυτό έχει προτάσεις σε όλους τους δυνατούς τομείς ανάπτυξης του τουρισμού.
Ιδιαίτερη έμφαση δε δίνεται προς τους τουρίστες της Ρωσίας, οι πολίτες της οποίας δείχνουν ιδιαίτερο ζήλο για να επισκεφθούν την Ελλάδα, όχι μόνο για να απολαύσουν τη θάλασσα, τον ήλιο και την παραδοσιακή κουζίνα, αλλά και για να προσκυνήσουν στις Ιερές Μονές και Εκκλησίες μας, όπου φυλάσσονται ιερά λείψανα και κειμήλια.
Την ανάπτυξη της Ναυτιλίας. Η ΕΛΛΗΝΙΚΗ ΛΥΣΗ πιστεύει πως η ναυτιλία, εάν συνδυαστεί με την ανάπτυξη στους τομείς της πρωτογενούς οικονομίας, του διεθνούς εμπορίου και του τουρισμού, μπορεί να συμβάλλει ουσιαστικά στην επανεκκίνηση της οικονομίας της Ελλάδας.
Την Επαναβιομηχανοποίηση της χώρας, με αφετηρία τη μεταποίηση και με στήριγμα την Πρωτογενή παραγωγή, τον Τουρισμό και τη Ναυτιλία.
Την Ανάπτυξη, με έμφαση στις επενδύσεις και στην επιχειρηματικότητα,
μέσα σε ένα κράτος που δεν θα είναι γραφειοκρατικά δομημένο, αλλά με όσο πιο απλές διαδικασίες γίνεται, καθώς επίσης φιλικό προς τις επιχειρήσεις, ξένες και ελληνικές.
Δίνει έμφαση στους απλούς και κατανοητούς από όλους νόμους και κανόνες, οι οποίοι όμως θα τηρούνται απαρέγκλιτα από όλους ανεξαιρέτως.
Η ΕΛΛΗΝΙΚΗ ΛΥΣΗ πιστεύει πως οι κοινωφελείς, οι στρατηγικές και οι μονοπωλιακές κερδοφόρες επιχειρήσεις πρέπει να ανήκουν στο δημόσιο, λειτουργώντας με ιδιωτικοοικονομικά κριτήρια, ενώ όλες οι άλλες στον ιδιωτικό τομέα.
Πριν όμως αποκρατικοποιηθούν, θα πρέπει να ανακτήσουν την πραγματική τους αξία και όχι αυτήν που είναι αποτέλεσμα της κρίσης και της ύφεσης.
Προτιμάει βέβαια την ιδιωτικοποίηση τους από Έλληνες, αφενός μεν για να παραμένουν τα κέρδη τους στο εσωτερικό, αφετέρου για να διατηρούνται χαμηλές οι εισροές ξένων κεφαλαίων που έχουν οδηγήσει πολλές χώρες στη χρεοκοπία, όταν τα ξένα κεφάλαια εκρέουν μαζικά.
Η ΕΛΛΗΝΙΚΗ ΛΥΣΗ έχει στρατηγικό σχέδιο, που έχει προέλθει από πολυετή μελέτη και έρευνα, για να οδηγηθεί η Ελλάδα στο δρόμο της Ανάπτυξης και της ευημερίας, μέσα σε σύντομο χρονικό διάστημα.
Τη θέσπιση ενός νέου διαχρονικά σταθερού φορολογικού συστήματος.
Η υπερβολική φορολόγηση των πολιτών και η επιβολή φόρων στους ήδη υπάρχοντες φόρους είναι εκ προοιμίου μία αποτυχημένη μέθοδος αύξησης των κρατικών εσόδων.
Η υπερβολική φορολόγηση,
η διόγκωση των οφειλών των πολιτών στο κράτος,
τα μηδενικά έσοδα στα δημόσια ταμεία
και η επιβολή νέων φόρων,
οδηγούν την ελληνική οικονομία σε βαθιά και παρατεταμένη ύφεση!
Παράλληλα, οι πολίτες γίνονται κάθε χρόνο όλο και πιο φτωχοί,
ενώ ο ιδιωτικός τομέας που ήταν η «ατμομηχανή» της οικονομίας και τροφοδοτούσε τα κρατικά ασφαλιστικά ταμεία, έχει πλέον διαλυθεί!
Η ΕΛΛΗΝΙΚΗ ΛΥΣΗ πιστεύει πως οι φορολογικοί συντελεστές θα πρέπει να είναι ανταγωνιστικοί με τις γειτονικές χώρες
για να προσελκύονται επιχειρήσεις
και για να μην αναγκάζονται να μεταναστεύσουν τόσο οι ελληνικές, όσο και οι ξένες.
Ειδικά όσον αφορά τον ΕΝΦΙΑ, ο στόχος είναι η μείωση του κατά 40%,
καθώς επίσης η υιοθέτηση εκπτώσεων και απαλλαγών - όπως για παράδειγμα, για τα ακίνητα που δεν είναι νοικιασμένα.
Η ΕΛΛΗΝΙΚΗ ΛΥΣΗ έχει ετοιμάσει προτάσεις που μπορούν να εφαρμοστούν άμεσα και να βοηθήσουν στη δημιουργία ενός δίκαιου φορολογικού συστήματος και να διευκολύνουν την απόδοση των φόρων.
Την εξυγίανση, την αναδιάρθρωση και τον εκσυγχρονισμό του Συστήματος Υγείας.
Η ΕΛΛΗΝΙΚΗ ΛΥΣΗ έχει σαν βασική προτεραιότητα την αναδιάρθρωση της Δημόσιας Υγείας, ώστε να εξασφαλιστεί η ποιοτική διαβίωση όλων των Ελλήνων!
Η ΕΛΛΗΝΙΚΗ ΛΥΣΗ πιστεύει πως κανένας Έλληνας δεν πρέπει να στερείται το αγαθό της Υγείας!
Το δημογραφικό, τις συντάξεις και γενικότερα το ασφαλιστικό που αποτελεί βόμβα στα θεμέλια της ελληνικής οικονομίας
Η ΕΛΛΗΝΙΚΗ ΛΥΣΗ θεωρεί πως το δημογραφικό οδηγεί στην εξαφάνιση του Έθνους εάν δεν ληφθούν άμεσα μέτρα
και πως το ασφαλιστικό, μαζί με τις συντάξεις, αποτελεί την απόλυτη προτεραιότητα της διακυβέρνησης της χώρας με στόχο ένα βιώσιμο σύστημα για τους Έλληνες.
Την ανάπτυξη των Ανανεώσιμων Πηγών Ενέργειας.
Η ΕΛΛΗΝΙΚΗ ΛΥΣΗ, γνωρίζοντας πως ο υπόγειος ενεργειακός πλούτος της Ελλάδας είναι τεράστιος μεν, αλλά θα αργήσει να προσφέρει στην οικονομία (αν και υπό προϋποθέσεις θα μπορούσε να τιτλοποιηθεί ένα μέρος του, βοηθώντας τη χρηματοδότηση της χώρας), έχει σχεδιάσει μία συγκεκριμένη ενεργειακή πολιτική, με επικέντρωση στους ακόλουθους βασικούς τομείς:ανανεώσιμες πηγές ενέργειας,εξοικονόμηση ενέργειας καιορθολογική χρήση της ενέργειας.
Τη ριζική αναδιάρθρωση της Δημόσιας Διοίκησης, έτσι ώστε να είναι αποτελεσματική, με την ελάχιστη δυνατή γραφειοκρατία.
Τον εξορθολογισμό του Συστήματος Απόδοσης Δικαιοσύνης
Τη λήψη μέτρων για την στήριξη της Καινοτομίας και των νεοφυών επιχειρήσεων.
Στην Ελλάδα της κρίσης και της ύφεσης, ευτυχώς υπάρχουν ακόμα πολλοί Έλληνες που με καινοτόμες ιδέες και πατέντες αντιστέκονται!
Η ΕΛΛΗΝΙΚΗ ΛΥΣΗ νιώθει υποχρεωμένη να στηρίξει αυτούς τους Έλληνες και να τους βοηθήσει στην υλοποίηση και εφαρμογή των καινοτόμων ιδεών τους!
Η ΕΛΛΗΝΙΚΗ ΛΥΣΗ στηρίζει την ελληνική καινοτομία και τη θεωρεί ως έναν από τους μοχλούς ανάπτυξης και επανεκκίνησης της οικονομίας!
Η Ελληνική Λύση πιστεύει πως όλοι οι τομείς της χώρας πρέπει να αποδίδουν έσοδα και κέρδη.
Για παράδειγμα (α) η δρομολόγηση της ιδιωτικής εκπαίδευσης που μπορεί να προσφέρει έσοδα της τάξης του 5% του ΑΕΠ όπως στην Κύπρο (9 δις € ΑΕΠ στην Ελλάδα, πάνω από 100.000 θέσεις εργασίας, 3 δις € έσοδα στο δημόσιο ή σχεδόν έναν ΕΝΦΙΑ),
(β) η ανάπτυξη της αμυντικής βιομηχανίας για την κάλυψη των εγχωρίων αναγκών συν τις εξαγωγές,
(γ) η ασφάλεια του Πολίτη, όπου στο Ισραήλ έχει εξελιχθεί σε μία σημαντική βιομηχανία
(δ) η Υγεία με την ίδρυση νοσηλευτικών μονάδων για ξένους (ε) η περίθαλψη των ηλικιωμένων με σύγχρονα γηροκομεία κοκ.
Τη λήψη μέτρων για την Εξωτερική Πολιτική
Τη λήψη μέτρων για την Εθνική Άμυνα, με ένα Εθνικό Συμβούλιο που θα εγγυάται τη σταθερή διαχρονικά πολιτική, όσον αφορά τις εξωτερικές σχέσεις, την άμυνα και την ασφάλεια.
Τη λήψη μέτρων για την ασφάλεια του Πολίτη.
Την ολική αναδιάρθρωση του Κοινοβουλευτικού Συστήματος, με στόχο τη σταδιακή υιοθέτηση της άμεσης δημοκρατίας κατά το ελβετικό πρότυπο που εφάρμοσε στη χώρα ο εξαίρετος Ι. Καποδίστριας.
Η ΕΛΛΗΝΙΚΗ ΛΥΣΗ, έχοντας ΠΛΗΡΗ επίγνωση της ΑΞΙΑΣ του Κοινοβουλευτισμού και της ΚΡΙΣΙΜΟΤΗΤΑΣ της χρονικής περιόδου, προτείνει τα συγκεκριμένα μέτρα που θα αναβαθμίσουν το θεσμό αυτό και θα κάνουν τους Έλληνες να νιώθουν ασφάλεια και ότι όλοι είναι ΙΣΟΙ απέναντι στο ΝΟΜΟ, δίχως ΚΑΜΙΑ Εξαίρεση!!
Τη λήψη μέτρων για την αντιμετώπιση της παράνομης μετανάστευσης και την επαναπροώθηση των παρανόμων μεταναστών στις χώρες καταγωγής τους.
Τα τελευταία χρόνια, οι Έλληνες Πολίτες τείνουν να γίνουν μειονότητα μέσα στην Ελλάδα!
Οι προτάσεις της ΕΛΛΗΝΙΚΗΣ ΛΥΣΗΣ για την αντιμετώπιση της παράνομης μετανάστευσης έχουν στο επίκεντρο το εθνικό συμφέρον και την ασφάλεια της Ελλάδας και των Ελλήνων!
Οι Έλληνες πρέπει να πάρουμε πίσω την πατρίδα μας και να διαφυλάξουμε τη γλώσσα, τον πολιτισμό και τη θρησκεία μας!
Τη λήψη μέτρων για την στήριξη και την ενίσχυση των δεσμών με τους Έλληνες του εξωτερικού και την Ομογένεια.
Εκτός των συνόρων της Ελλάδας βρίσκεται μια δεύτερη Ελλάδα!
Είναι οι Έλληνες μετανάστες και ο απόδημος Ελληνισμός που αγαπούν την Ελλάδα περισσότερο από τους Έλληνες που έχουν παραμείνει στην χώρα!
Η ΕΛΛΗΝΙΚΗ ΛΥΣΗ πιστεύει πως η ανάγκη στήριξης των Ελλήνων του Εξωτερικού και της Ομογένειας είναι πλέον πιο επιτακτική από ποτέ.
Τη λήψη μέτρων για τη δημιουργία ενός πραγματικού κράτους πρόνοιας, με έμφαση στους πολίτες με αναπηρία (ΑμεΑ).
Το ελληνικό Κράτος ανέκαθεν υπήρξε ανάλγητο και αδιάφορο απέναντι στις ανάγκες των Ατόμων με Αναπηρία (ΑμεΑ).
Οι κυβερνήσεις που πέρασαν, αντιμετώπισαν τα ΑμεΑ σαν να είναι πολίτες δεύτερης κατηγορίας.
Η ΕΛΛΗΝΙΚΗ ΛΥΣΗ είναι εδώ για να υπερασπιστεί τα δικαιώματα των Ελλήνων πολιτών με αναπηρίες και ειδικές ικανότητες,
που τόσα χρόνια ήταν παραγκωνισμένοι από τις κυβερνήσεις και βρίσκονταν στο περιθώριο του κοινωνικού βίου.
Τη λήψη μέτρων για την Αναδιάρθρωση της Παιδείας.
Για την ΕΛΛΗΝΙΚΗ ΛΥΣΗ είναι επιτακτική ανάγκη η ριζική αναδιάρθρωση της ελληνικής παιδείας,
γιατί μόνο με αυτό τον τρόπο μπορεί να εξασφαλιστεί η συνέχεια του Ελληνισμού και της Ορθοδοξίας μας!
Οι προτάσεις της ΕΛΛΗΝΙΚΗΣ ΛΥΣΗΣ είναι απόρροια επίπονης έρευνας που έχει στο επίκεντρο το Εθνικό Συμφέρον και την Ευημερία των Ελλήνων!
Την ιδιωτική εκπαίδευση για την αύξηση των εσόδων της χώρας.
Ανεξάρτητα από τα παραπάνω, η ΕΛΛΗΝΙΚΗ ΛΥΣΗ πιστεύει πως τα κόκκινα δάνεια αποτελούν τεράστιο πρόβλημα για την Ελλάδα και μεγάλο εμπόδιο για την ανάπτυξη της.
Πριν ακόμη λοιπόν αναλύσει τις προγραμματικές της θέσεις, θεωρεί πως πρέπει να δώσει μία εικόνα των κόκκινων δανείων και να προτείνει τις δικές της λύσεις, καθώς και να αναφέρει μία συνοπτική εικόνα της οικονομικής πολιτικής και των οικονομικών μέτρων που θα υιοθετήσει.
Είναι σωστή επί πλέον μία μικρή αναφορά στη νομισματική πολιτική που προτείνει, επίσης πριν από τις βασικές προγραμματικές της θέσεις και μετά τα κόκκινα δάνεια.
ΚΟΚΚΙΝΑ ΔΑΝΕΙΑ
Υπάρχουν δύο κατηγορίες κόκκινων Δανείων (α) τα προσωπικά, στεγαστικά και καταναλωτικά,
καθώς επίσης (β) τα επιχειρηματικά.
Προσωπικά: Η λύση για τα καταναλωτικά και στεγαστικά δάνεια που αφορούν φυσικά πρόσωπα θα ήταν πολύ πιο απλή, αλλά χρειαζόταν σχεδιασμό:
να υπάρχει δηλαδή κανονικό Πτωχευτικό Δίκαιο για φυσικά πρόσωπα, όπως γίνεται σε πολιτισμένες χώρες, το οποίο να επιφέρει σημαντικές συνέπειες σε αυτόν που το επικαλείται.
Ο Νόμος Κατσέλη όμως (ο οποίος στην αιτιολογική έκθεσή του προσπαθεί να καθιερώσει Πτωχευτικό Δίκαιο για φυσικά πρόσωπα) δεν είχε καμία συνέπεια σε αυτόν που τον επικαλείται, γι' αυτό προσφεύγουν όλοι και ότι καταφέρουν.
Εκτός από τις λίγες περιπτώσεις που οφειλέτες απαλλάχτηκαν από τα δάνεια τους με τον Νόμο Κατσέλη, οι περισσότεροι που προσέφυγαν στην προστασία του και απορρίφθηκε το αίτημά τους είναι πολλαπλά ζημιωμένοι.
Για όσο διάστημα οι οφειλές ήταν σε εκκρεμότητα, δεν εξυπηρετούσαν τα δάνειά τους και όταν πλέον η προσφυγή τους απορρίφθηκε, έχουν πολύ περισσότερα (τόκους και χρεολύσια) να πληρώσουν.
Ουσιαστικά έκανε κακό τόσο στις τράπεζες όσο και στους δανειολήπτες.
Σημειώνουμε εδώ ότι υπάρχουν προσφυγές για τις οποίες ορίστηκε δικάσιμος το 2032!!!
Και κάτι ακόμα που αποδεικνύει την προχειρότητα του αρχικού Νόμου.
Έχει τροποποιηθεί πέντε φορές (Ν.3996 ΦΕΚ Α 170/05.08.2011, Ν.4019 ΦΕΚ Α 216/30.09.2011, Ν.4161 ΦΕΚ Α 143/14.06.2013, Ν.4336 ΦΕΚ Α 94/14.08.2015 και Ν. 4346 ΦΕΚ Α 152/ 20.11.2015) για να φτάσει στη σημερινή του μορφή, αλλά και πάλι δεν είναι αποτελεσματικός.
Επιχειρηματικά δάνεια.
Υποχρεωθήκαμε (εδώ και δύο χρόνια περίπου) από το τρίτο Μνημόνιο να προχωρήσουμε στον λεγόμενο «εξωδικαστικό συμβιβασμό» Ν4469/2017.
Δηλαδή, στην άμεση τακτοποίηση των καθυστερημένων δανείων για να μπορεί να λειτουργήσει η οικονομία.
Όσον αφορά την ουσία του εξωδικαστικού συμβιβασμού, η μέχρι τώρα πορεία του είναι απογοητευτική.
Απαιτείται να γίνουν μια σειρά από τροποποιήσεις σε δικαιολογητικά και στον τρόπο που τα προσκομίζει ο Οφειλέτης προκειμένου η διαδικασία να επιταχυνθεί.
Η εξέταση των αιτημάτων ρύθμισης από τους Δημόσιους Πιστωτές (ΑΑΔΕ, ΚΕΑΕΟ) πρέπει να τροποποιηθεί και να εκδοθούν οι κατάλληλες ΚΥΑ προκειμένου να εκκαθαρίζονται σύντομα σε σχέση με τους υπόλοιπους Πιστωτές.
Πλειστηριασμοί: Η πρώτη φάση εφαρμογής των πλειστηριασμών έχει αλλάξει τα δεδομένα στα κόκκινα στεγαστικά δάνεια,
καθώς ο φόβος της απώλειας περιουσίας έχει οδηγήσει πολλούς δανειολήπτες στη λύση της ρύθμισης με τις τράπεζες.
Αυτές οι ρυθμίσεις αυξήθηκαν κατά τουλάχιστον 20% μετά από την έναρξη των ηλεκτρονικών πλειστηριασμών, ενώ παράλληλα το γεγονός ότι τα δάνεια στη στεγαστική πίστη καλύπτονται από τα ακίνητα που έχουν χρηματοδοτηθεί, αυξάνει σημαντικά τη διαπραγματευτική δύναμη των πιστωτών.
Είναι δεδομένο πως οι τράπεζες δεν επιθυμούν να κρατήσουν οι ίδιες τα φθηνά ακίνητα, καθώς έτσι δεν διασφαλίζεται η αξία τους και ταυτόχρονα παραμένει το κεφαλαιακό τους πρόβλημα, αλλά είναι πρόθυμες στην εύρεση μιας λύσης, ώστε να αρχίσει το δάνειο να αποπληρώνεται.
Οι τράπεζες εκτιμούν άλλωστε ότι η τάση αυτή θα ενισχύεται όσο περνούν οι μήνες και αυξάνεται ο αριθμός των εκποιήσεων μέσω της ηλεκτρονικής πλατφόρμας των συμβολαιογράφων.
Να σημειώσουμε εδώ πως έχουν προγραμματιστεί 30.000 πλειστηριασμοί για το 2019.
Σύμφωνα με πληροφορίες, οι πιστωτές εφαρμόζουν τα εξής μέτρα, ώστε να δώσουν κίνητρα στους οφειλέτες να προσέλθουν για ρύθμιση των χρεών τους:
Ρύθμιση της οφειλής: Αναπροσαρμόζονται οι αρχικοί όροι του δανείου με στόχο τη μείωση της μηνιαίας δόσης σε λογικά, για τα οικονομικά δεδομένα του πελάτη τους, επίπεδα.
Αυτό μπορεί να συμβεί ως εξής:Μείωση επιτοκίου: Το ετήσιο κόστος εξυπηρέτησης του δανείου μειώνεται με αυτόν τον τρόπο, ενώ αναπροσαρμόζεται σε χαμηλότερα επίπεδα και η μηνιαία δόση.
Επιμήκυνση διάρκειας δανείου: Ο χρόνος μέχρι την πλήρη αποπληρωμή του δανείου, ανάλογα με την ηλικία του δανειολήπτη, επιμηκύνεται και μπορεί να φτάσει έως και τα 40 χρόνια.
Με τον τρόπο αυτόν μειώνεται σημαντικά και μόνιμα η μηνιαία δόση.
Διαχωρισμός δανείου: Η οφειλή διαχωρίζεται σε δύο μέρη, σε αυτήν που αντιστοιχεί στην εμπορική αξία του ακινήτου, η οποία εξυπηρετείται κανονικά και σε αυτήν που «παγώνει» για ένα διάστημα.
Συνδυασμός επιμήκυνσης και μείωσης επιτοκίου.
Οι δύο παραπάνω λύσεις εφαρμόζονται και συνδυαστικά, εξασφαλίζοντας τη μείωση της μηνιαίας δόσης, με περιορισμό των τόκων.
Πληρωμή μέρους της δόσης: Για ένα διάστημα από 2 έως και 15 χρόνια ο δανειολήπτης καταβάλλει μέρος της δόσης, η οποία μπορεί να περιλαμβάνει τόκους ή και κεφάλαιο.
Οριστική διευθέτηση δανείου.
Με τις λύσεις οριστικής διευθέτησης που έχουν σχεδιάσει οι τράπεζες, είναι δυνατή η απαλλαγή του δανειολήπτη από το χρέος ως εξής:
Εθελοντική παράδοση ακινήτου: Ο δανειολήπτης παραδίδει το ακίνητο και η τράπεζα του χαρίζει έως και το 100% του χρέους.
Μίσθωση ακινήτου: Προτείνεται στον πελάτη να ανταλλάξει το σπίτι του με το σύνολο του χρέους και να συνεχίσει να μένει σε αυτό πληρώνοντας ενοίκιο στην τράπεζα.
Υπάρχει όμως και η δυνατότητα για «κούρεμα» μέρους της οφειλής, ειδικά στις περιπτώσεις όπου το χρέος υπερβαίνει σημαντικά την εμπορική αξία του ακινήτου, όπως για παράδειγμα με ανταλλαγή ακινήτου με μικρότερο.
Με τον τρόπο αυτόν η οφειλή του κουρεύεται» σημαντικά, κατά το ύψος της διαφοράς μεταξύ της εμπορικής αξίας του νέου ακινήτου και του αρχικού δανειακού υπολοίπου.
Η ΕΛΛΗΝΙΚΗ ΛΥΣΗ, γνωρίζοντας πως οι τράπεζες θα πουλήσουν τα ενυπόθηκα δάνεια το ανώτατο στο 40% της αξίας τους (άρα με «κούρεμα» 60%) και τα καταναλωτικά στο 3% (άρα με «κούρεμα» 97%), προτείνει τα εξής:
Το «κούρεμα» των ενυπόθηκων δανείων κατά 30%, στο ύψος περίπου της πτώσης του ΑΕΠ της χώρας, εφόσον συμφωνηθεί η εφάπαξ πληρωμή τους από το δανειολήπτη.
Άλλωστε οι τράπεζες έχουν ήδη αποσβέσει το 52% των δανείων τους (προβλέψεις) και ως εκ τούτου θα απολαμβάνουν φορολογικά οφέλη για πολλά χρόνια.
Το «κούρεμα» των καταναλωτικών κατά 80%, εφόσον συμφωνηθεί η εφάπαξ πληρωμή τους από το δανειολήπτη.
Εναλλακτικά τις άλλες μεθόδους των τραπεζών, οι οποίες όμως πρέπει να θεσμοθετηθούν μαζί με τις παραπάνω από το κράτος.
Σε κάθε περίπτωση, είναι ανεπίτρεπτο να χάνει ο οφειλέτης το σπίτι του και να παραμένει χρεωμένος στην τράπεζα,
οπότε η νομοθεσία που θα υποχρεώνει τις τράπεζες να διαγράφουν το 100% του δανείου με την παράδοση του σπιτιού αποτελεί απόλυτη προτεραιότητα.
Όλοι γνωρίζουμε άλλωστε πως όσον αφορά τα δάνεια, δεν φταίει μόνο ο οφειλέτης αλλά, επίσης, ο δανειστής,
ενώ η πολιτική δανεισμού των τραπεζών πριν από την κρίση ήταν συχνά ανεύθυνη και καταστροφική.
Σε κάθε περίπτωση, έως πρόσφατα τα κόκκινα στεγαστικά δάνεια ήταν 28 δις €, εκ των οποίων μόλις τα 12 δις € αφορούσαν την πρώτη κατοικία.
Επομένως το πρόβλημα μπορεί να επιλυθεί, αρκεί να υπάρχει πολιτική βούληση.
ΒΑΣΙΚΕΣ ΕΝΕΡΓΕΙΕΣ
Νοικοκύρεμα της Ελλάδας με Ισολογισμό δημοσιευμένο στο διαδίκτυο, έτσι ώστε οι Πολίτες να γνωρίζουν όχι μόνο τι χρωστάει το δημόσιο,
αλλά και τι έχει στην ιδιοκτησία του, αξιολογημένα με τις εκάστοτε τιμές που διαμορφώνονται - από οικόπεδα και ακίνητα, έως σχολεία, δρόμους και κρατικές εταιρείες.
Διπλογραφικό λογιστικό σύστημα, ηλεκτρονική διακυβέρνηση, επαναφορά του θεσμού των Γενικών Διευθυντών στο δημόσιο κλπ.
Υιοθέτηση ενός δίκαιου και ανταγωνιστικού με τις γύρω χώρες φορολογικού συστήματος, παράλληλα με την ενίσχυση του ελεγκτικού μηχανισμού και τη δρομολόγηση ενός πλαισίου, φιλικού προς τις επιχειρήσεις.
Παραγωγή πλούτου, με κέντρο βάρους τον Πρωτογενή τομέα (κεντρικός σχεδιασμός), μαζί με τη μεταποίηση του, καθώς επίσης τον Τουρισμό -
όπου οι δύο αυτοί τομείς πρέπει να λειτουργήσουν ως «Βουtique», με ποιοτικά προϊόντα, εκμεταλλευόμενοι τα ανταγωνιστικά πλεονεκτήματα της χώρας μας.
Τρίτος πυλώνας η Ναυτιλία, με τη δημιουργία των σωστών υποδομών για να προσελκυσθεί αρχικά η διαχείριση πλοίων - τομέας που μπορεί να προσφέρει ΑΕΠ πάνω από 25 δις € και 500.000 θέσεις εργασίας.
Επί πλέον παραγωγή πλούτου (α) από τις ανανεώσιμες πηγές ενέργειας
(β) από την αμυντική βιομηχανία/ασφάλεια, με την επαναδραστηριοποίηση μονάδων που έχουν κλείσει
(γ) από τη λειτουργία ιδιωτικών Πανεπιστημίων που είναι σε θέση να παράγουν ΑΕΠ της τάξης των 9 δις €, έσοδα του δημοσίου ίσα με έναν ετήσιο ΕΝΦΙΑ και 100.000 θέσεις εργασίας καθώς επίσης
(δ) από την ιδιωτική Υγεία.
Άμεση δρομολόγηση ενός ιδιωτικού συμπληρωματικού νομίσματος, όπως αυτά που κυκλοφορούν στην Ελβετία ή στη Γερμανία - έτσι ώστε να αυξηθεί η ρευστότητα στη χώρα.
Επίλυση του προβλήματος των κόκκινων δανείων πρώτης κατοικίας (περί τα 12 δις €), μέσω ενός κρατικού οργανισμού,
ο οποίος θα τα εξαγοράσει στο 48% της αξίας τους για να μη μειωθούν τα κεφάλαια των τραπεζών - παράλληλα με την ίδρυση μίας κρατικής επενδυτικής τράπεζας του τύπου της ΕΤΒΑ του παρελθόντος ή της γερμανικής ΚfW.
Σταμάτημα των ιδιωτικοποιήσεων, έως ότου ανακτήσουν οι κρατικές επιχειρήσεις την πραγματική τους αξία, με την ταυτόχρονη προώθηση μέτρων εξυγίανσης τους - ιδιαίτερη σημασία στη ΔΕΗ που απαξιώνεται συστηματικά και σκόπιμα, με στόχο το ξεπούλημα της, όταν θα μπορούσε να λειτουργεί με 1,5 δις € ετήσια κέρδη και να έχει χρηματιστηριακή αξία 11,5 δις € (αντί 300 εκ. € σήμερα!) όπως η πορτογαλική.
Εθνικά Συμβούλια (α) Ασφαλείας,
(β) Διεκδίκησης των γερμανικών οφειλών και
(γ) Αντιμετώπισης του χρέους με αγωγές αποζημίωσης σύμφωνα με το άρθρο 340 του Μάαστριχτ.
ΒΑΣΙΚΑ ΟΙΚΟΝΟΜΙΚΑ ΜΕΤΡΑ
Επίδομα παιδιών: Για όλα τα παιδιά Ελλήνων ιθαγενών με φορολογική διαμονή στην Ελλάδα, ηλικίας κάτω των 18 ετών.
Όταν δεν εργάζονται ή είναι άνεργα, τότε έως ότου συμπληρώσουν το 21ο έτος.
Το επίδομα θα είναι ύψους 150 € μηνιαία για το πρώτοπαιδί, 170 € για το δεύτερο, 190 € για το τρίτο και 210 € για κάθε επόμενο.
Δίνεται είτε άμεσα σε αδύναμες οικογένειες με εισοδήματα κάτω από το ελάχιστο αφορολόγητο όριο, είτε ως ελάφρυνση φόρου στις υπόλοιπες, εφόσον τις συμφέρει καλύτερα.
Συντελεστές φορολόγησης νομικών προσώπων (επιχειρήσεων): Μείωση στο 15% με προκαταβολή φόρου 50%, με τον περιορισμό του φόρου μερισμάτων στο 10% και με την πλήρη κατάργηση του τέλους επιτηδεύματος, καθώς επίσης της ειδικής εισφοράς αλληλεγγύης.
Έκπτωση 10% στην εφάπαξ πληρωμή, αυτόματος συμψηφισμός οφειλών και επιστροφών.
Μη πληρωμή φόρων για τα πρώτα πέντε χρόνια από τις νέες και καινοτόμες επιχειρήσεις, καθώς επίσης δυνατότητα υψηλότερων αποσβέσεων στις καινούργιες επενδύσεις παγίων στο μισό χρονικό διάστημα, ηλεκτρονική σύνδεση όλων των συναλλαγών.
Συντελεστές φορολόγησης φυσικών προσώπων: Αφορολόγητο εισόδημα έως 12.000 €, 15% φόρος έως 20.000 €, 25% από 20.000 € έως 50.000 € και 35% για όλα τα υπόλοιπα εισοδήματα όσα και αν είναι.
Κατάργηση των τεκμηρίων και έκπτωση 10% στην εφάπαξ πληρωμή.
Περιορισμός του φορολογικού κώδικα σε 50 σελίδες, αυτόματο κλείσιμο εταιρειών, μετά από δύο χρόνια μη λειτουργίας τους.
ΦΠΑ: Άμεση μείωση του συντελεστή στο 20%, σταδιακά στο 15%, με ειδικό καθεστώς τροφίμων και φαρμάκων, καθώς επίσης δικηγορικής αμοιβής στο μισό (10% και 7,5% αργότερα).
Στα νησιά και στις παραμεθόριες περιοχές στο 7%.
Αύξηση του ορίου υπαγωγής στο ΦΠΑ στα 30.000 € τζίρο ετησίως από 10.000 € σήμερα και κατάργηση του στις νέες οικοδομικές δραστηριότητες για ένα χρονικό διάστημα πέντε ετών.
ΕΝΦΙΑ: Μείωση του συντελεστή κατά 40%, με έκπτωση φόρου 40% για την ενεργειακή ανακαίνιση και 20% για την αισθητική.
Αναστολή του για κτίρια που δεν είναι νοικιασμένα, ανάλογα με το χρονικό διάστημα μη ενοικίασης.
Μηδενισμός των οφειλών του παρελθόντος για τα κτίρια χωρίς σύνδεση ηλεκτρικού ρεύματος που σημαίνει αυτόματα ότι ήταν ανοίκιαστα, για τη συγκεκριμένη χρονική περίοδο.
Ασφαλιστικές εισφορές: Περιορισμός τους κατά 2% ετήσια, έως το κατώτατο όριο του 10% για όλους.
Συμμετοχή της εισφοράς των ασθενών για τα φάρμακα στο 10%.
Κατάργηση του νόμου Κατρούγκαλου,
επαναφορά των συντάξεων χηρείας στα προηγούμενα επίπεδα
και εξασφάλιση αξιοπρεπών συντάξεων, πλήρως ανταποδοτικών.
Κόκκινα δάνεια τραπεζών: Μηδενισμός του δανείου, εφόσον ο ιδιοκτήτης παραδίδει το σπίτι του στην τράπεζα.
Ριζική επίλυση του προβλήματος των κόκκινων δανείων πρώτης κατοικίας (περί τα 12 δις €), με τη δημιουργία μίας κρατικής εταιρείας διαχείρισης τους που θα τα εξαγοράσει από τις τράπεζες στην τιμή που θα διαμορφωθεί μετά την αφαίρεση των προβλέψεων τους (κάτω από το 48% της αξίας τους).
Για τα υπόλοιπα, θεσμική κατοχύρωση των προτάσεων κουρέματος κλπ. των τραπεζών.
Ληξιπρόθεσμες οφειλές στο δημόσιο, στους οργανισμούς του και στα ασφαλιστικά ταμεία: Αφαίρεση όλων των προσαυξήσεων και των υπερβολικών τόκων.
Ρύθμιση τους με μηνιαίες δόσεις με εισοδηματικά κριτήρια και με επιτόκιο ίσο με αυτό που δανείζεται το δημόσιο.
Ασφαλισμένοι-ανασφάλιστοι ελεύθεροι επαγγελματίες: Διαγραφή του 50% των ανεξόφλητων εισφορών τους μετά το 2010,
επανυπολογισμός των εισφορών με βάση τα ετήσια εισοδήματα τους,
αφαίρεση της ιατροφαρμακευτικής εισφοράς επειδή ο επαγγελματίας ήταν ανασφάλιστος,
αφαίρεση των παράνομων τόκων και προσαυξήσεων αφού οι εισφορές του επαγγελματία είναι ατομικές και όχι εργοδοτικές,
ρύθμιση του ποσού που θα προκύψει για να μπορεί να πληρώνει τις τρέχουσες εισφορές και να είναι σε θέση να το εξοφλήσει έως ότου βγει σε σύνταξη.
Κατώτατος μισθός: Αύξηση κατά 100 € και στη συνέχεια
ετήσια αναπροσαρμογή, ελαφρά χαμηλότερη από την παραγωγικότητα των εργαζομένων και τον πληθωρισμό, για να βελτιώνεται συνεχώς η ανταγωνιστικότητα της οικονομίας.
Μείωση των μισθών και συντάξεων των βουλευτών κατά 30%, όσο όλων των υπολοίπων.
Ειδικές περιπτώσεις: Επιστροφή ειδικού φόρου κατανάλωσης στους αγρότες και επαναφορά του επιδόματος θέρμανσης στα προηγούμενα επίπεδα, πριν την αλλαγή των κριτηρίων.
Κεντρικός σχεδιασμός του πρωτογενούς τομέα και στήριξη των επενδύσεων στη μεταποίηση, καθώς επίσης στη βιομηχανία, με την προώθηση τους από τον τουρισμό με φορολογικά κίνητρα για την κάλυψη όλων των αναγκών του με ελληνικά προϊόντα.
Φορολογικά κίνητρα για την προώθηση της έρευνας και της ανάπτυξης, ειδικά στα φάρμακα, στα τρόφιμα και στην υψηλή τεχνολογία.
Κίνητρα για τη Ναυτιλία, όπως τη δημιουργία μίας ειδικής περιοχής πλήρους ασφάλειας, υποδομών και ειδικού φορολογικού καθεστώτος, κατά το παράδειγμα του Μονακό.
ΝΟΜΙΣΜΑΤΙΚΗ ΠΟΛΙΤΙΚΗ
Η ΕΛΛΗΝΙΚΗ ΛΥΣΗ πιστεύει πως όλες οι χώρες πρέπει να είναι προετοιμασμένες για τυχόν διάλυση της Ευρωζώνης, με ευθύνη της Γερμανίας και της πολιτικής που έχει υιοθετήσει μετά την υιοθέτηση του ευρώ (μισθολογικό dumping), παράγοντας πλεονάσματα εις βάρος όλων των άλλων εταίρων της.
Ειδικά μετά το ξεκίνημα της ευρωπαϊκής κρίσης χρέους που η ίδια προκάλεσε, αρνούμενη στην Ελλάδα τη στήριξη που όφειλε να είχε.
Στα πλαίσια αυτά, μία εξειδικευμένη ομάδα της έχει αναλάβει την εκπόνηση σχεδίου προετοιμασίας ενός παράλληλου φορολογικού νομίσματος, αποκλειστικά και μόνο για ώρα ανάγκης, συμβατού όμως με τη νομοθεσία της Ευρωζώνης για να είναι νόμιμο.
Επίσης ενός ιδιωτικού νομίσματος για άμεση υιοθέτηση, όπως υπάρχει σε άλλες χώρες, έτσι ώστε να αυξηθεί η ρευστότητα της ελληνικής οικονομίας.
Το παράλληλο νόμισμα
Όσον αφορά το παράλληλο νόμισμα, υπάρχουν πολλές διαφορετικές προτάσεις, ενώ η ιδέα είχε συζητηθεί πριν από τη δημιουργία του ευρώ - με την έννοια της αρχικής εισαγωγής του ευρώ ως συμπληρωματικού των εθνικών νομισμάτων, έτσι ώστε να ήταν ηπιότερη η μετέπειτα ολοκληρωτική μετάβαση.
Η ιδέα αυτή απορρίφθηκε, πιθανότατα από τη Γερμανία, η οποία δεν είχε επίσης διατηρήσει το «ανατολικό μάρκο» μετά την ένωση της - παρά το ότι ο τότε υπουργός οικονομικών της (Ο. Lafontaine) είχε τεθεί υπέρ.
Ουσιαστικά βέβαια στις σύγχρονες χρηματοπιστωτικές αγορές δεν χρειάζεται άδεια για την εκτύπωση χρημάτων, αφού τα ομόλογα είναι χρήματα - οπότε μία χώρα είναι σε θέση να τυπώσει ομόλογα μηδενικού τοκομεριδίου μικρής αξίας, όπως τα ΙΟϋ, τα οποία δεν έχουν τυπικά την ιδιότητα του νόμιμου χρήματος που απαγορεύεται από τις συνθήκες της Ευρωζώνης.
Έτσι μπορεί να δημιουργηθεί μία πηγή ρευστότητας για εκείνα τα κράτη που δεν είναι σε θέση να δανεισθούν από τις αγορές ομολόγων - ενώ μία άλλη δυνατότητα είναι τα «φορολογικά πιστωτικά πιστοποιητικά» (ΤCC, Τax Credit Certificates), όπως περίπου το «φορολογικό νόμισμα» που έχει αναφερθεί από την Ιταλία, με τις διάφορες μορφές του.
Με τον τρόπο αυτό μία κυβέρνηση ουσιαστικά «τιτλοποιεί» τις μελλοντικές φορολογικές υποχρεώσεις των Πολιτών της, δημιουργώντας μία πίστωση φόρου που δεν υπολογίζεται στο δημόσιο χρέος -
ενώ μπορεί να αυξηθεί η ζήτηση τους εάν, για παράδειγμα, οι εργοδότες υποχρεωθούν να πληρώνουν οποιαδήποτε αύξηση των μισθών των εργαζομένων τους με αυτό το «νόμισμα» ή το δημόσιο τους υπαλλήλους και τους προμηθευτές του.
Εκτός αυτού, για να προστατευθούν οι ισολογισμοί των τραπεζών, η κυβέρνηση θα μπορούσε να φορολογεί τις αναλήψεις χρημάτων και τις μεταφορές τους στο εξωτερικό, με το ποσοστό της έκπτωσης τους σε σχέση με το ευρώ -
σημειώνοντας πως επειδή το κόστος εργασίας θα επιμεριζόταν στο ευρώ και στο νέο παράλληλο νόμισμα, θα μειωνόταν σε όρους ευρώ.
Επομένως θα αυξανόταν η ανταγωνιστικότητα της χώρας και θα βοηθιόνταν οι εξαγωγές - ιδιαίτερα αυτές που είναι εντάσεως εργασίας, όπως ο τουρισμός.
Ιστορικό παράδειγμα τώρα νομισμάτων «ΙΟU» είναι αυτά που υιοθετήθηκαν το 2009 στην Καλιφόρνια, παράλληλα στο δολάριο - τα οποία εξαγοράσθηκαν αργότερα από το κράτος, όταν αντιμετωπίσθηκε η κρίση.
Επίσης αυτά που κυκλοφόρησαν στις Η.Π.Α. κατά τη διάρκεια του εμφυλίου πολέμου από το Βορά, για τη χρηματοδότηση του κόστους του πολέμου - η από την Αργεντινή κατά την κρίση χρέους του 2001, αν και ήταν μόνο η προετοιμασία για την αποδέσμευση του νομίσματος της από το δολάριο.
Βέβαια, καμία από τις προσπάθειες αυτές δεν διήρκεσε αρκετά μεγάλο χρονικό διάστημα για να είναι σε θέση να κρίνει κανείς εάν βοηθάει στην άνοδο της ανταγωνιστικότητας μίας χώρας - προφανώς ούτε στα πλαίσια μίας νομισματικής ένωσης, όπως η Ευρωζώνη.
Ίσως μόνο η  περίπτωση  τηςAlberta το 1936 να μοιάζει, όπου όταν ξεκίνησε ένα τέτοιο πρόγραμμα οι άνεργοι πληρωνόταν με πιστοποιητικά αξίας 1 $ - τα οποία δύο χρόνια αργότερα εξαργυρώθηκαν με 1 $ Καναδά.
Σε κάθε περίπτωση, η μεταβλητότητα και η σχετική έλλειψη ρευστότητας τέτοιων νομισμάτων δεν τα κάνουν αρκετά δημοφιλή στους αποδέκτες τους -
ενώ θεωρείται πως εάν καθοριζόταν μία ισοτιμία ανταλλαγής 1:1 σε σχέση με το ευρώ, όλοι θα προσπαθούσαν να τα ανταλλάξουν άμεσα, με αποτέλεσμα τη βραχυκύκλωση του συστήματος.
Υπενθυμίζουμε εδώ το νόμο του Gresham, σύμφωνα με τον οποίο τα εξής:
«Εάν μία κυβέρνηση υποτιμάει δια νόμου, τεχνητά δηλαδή, ένα είδος νομίσματος, σε σχέση με κάποιο άλλο, τότε το υποτιμημένο νόμισμα είτε θα εγκαταλείψει τη χώρα, είτε θα εξαφανισθεί από την κυκλοφορία, επειδή θα συσσωρεύεται (δεν θα δαπανάται) από τους κατόχους του».
Το ιδιωτικό νόμισμα
Όσον αφορά τώρα τα συμπληρωματικά νομίσματα (Complementary Currencies), δεν πρόκειται για εθνικά νομίσματα, δεν είναι συνήθως νόμιμα χρήματα και η χρήση τους βασίζεται στη συμφωνία αυτών που τα ανταλλάσσουν μεταξύ τους.
Κυκλοφορούν δε ήδη αρκετά σε διάφορα κράτη, συμπεριλαμβανομένης της Γερμανίας, οπότε δεν θα μπορούσε να έχει καμία απολύτως αντίρρηση η ΕΚΤ - ενώ θα αποτελούσαν σίγουρα βοήθεια για την Ελλάδα, στη δεινή κατάσταση που βρίσκεται σήμερα.
Πολύ ενδιαφέρον εν προκειμένω είναι το συμπληρωματικό ελβετικό σύστημα WIR - το οποίο υπό προϋποθέσεις θα μπορούσε να υιοθετήσει άμεσα η Ελλάδα.
Αναλυτικότερα, ο «κύκλος οικονομικής συνεργασίας» ιδρύθηκε στην Ελβετία το 1934, από 16 άτομα - μιμούμενος τη δανέζικη συνεταιριστική J.A.K. (Afregningscentralen), η οποία είχε υιοθετήσει, το ίδιο έτος, ένα πανομοιότυπο «σύστημα διακανονισμού πληρωμών χωρίς μετρητά».
Ο στόχος της συγκεκριμένης κίνησης, η οποία πήρε τραπεζική άδεια το 1936, ήταν η αντιμετώπιση των μεγάλων προβλημάτων ρευστότητας, τα οποία είχε δημιουργήσει η παγκόσμια χρηματοπιστωτική κρίση -
όπου τόσο οι επιχειρήσεις, όσο και τα νοικοκυριά «αποθήκευαν» τα χρήματα τους, αντί να τα επενδύουν, με αποτέλεσμα να εντείνεται η κρίση ρευστότητας, καθώς επίσης η πιστωτική ασφυξία.
Περαιτέρω, ο «κύκλος οικονομικής συνεργασίας» ιδρύθηκε από επιχειρηματίες, από ικανότατους και δραστήριους επαγγελματίες καλύτερα, οι οποίοι δεν ήταν διατεθειμένοι να περιμένουν βοήθεια από κανέναν άλλο, παρά μόνο από τον εαυτό τους.
Στα πλαίσια αυτά, δημιούργησαν το συμπληρωματικό νόμισμα «WIR», το οποίο βασίσθηκε στη θεωρία του «ελεύθερου συναλλάγματος» του S. Gesell - σύμφωνα με τον οποίο τα χρήματα πρέπει να είναι οι υπηρέτες του ανθρώπου και όχι οι «εσαεί» δυνάστες του.
Η τιμή του συγκεκριμένου νομίσματος, το οποίο κυκλοφορεί έκτοτε στην Ελβετία παράλληλα, είναι συνδεδεμένη με το ελβετικό φράγκο, με ισοτιμία 1:1 - ενώ το κυριότερο χαρακτηριστικό του είναι η ελευθερία από τη σκλαβιά των τόκων.
Ο βασικός στόχος της «κίνησης», της ομάδας δηλαδή που δημιούργησε το «WIR», ήταν η αύξηση της κυκλοφορίας των χρημάτων - τα οποία, αποταμιευόμενα λόγω της κρίσης και του αποπληθωρισμού, μείωναν επικίνδυνα τη ρευστότητα.
Επομένως, έπρεπε να δοθεί ένα «κίνητρο ταχύτερης ανακύκλωσης» στους κατόχους του νέου νομίσματος - οι οποίοι ήταν κυρίως οι μικρομεσαίες επιχειρήσεις της Ελβετίας.
Το κίνητρο αυτό, με βάση το οποίο οι επιχειρήσεις που συναλλάσσονταν μεταξύ τους με το «WIR», δεν το αποταμίευαν καθόλου, οπότε αυξανόταν ο τζίρος τους, ήταν ο άτοκος χαρακτήρας των καταθέσεων τους -
οπότε, αφού δεν εισέπρατταν τόκους, δεν κέρδιζαν δηλαδή από το κεφάλαιο τους, αναζητούσαν άλλους τρόπους κερδοφορίας, επενδύοντας το.
Στο ξεκίνημα του νομίσματος, όχι μόνο δεν τοκίζονταν οι καταθέσεις στην τράπεζα (εναλλακτικό χρηματοπιστωτικό σύστημα) που δημιουργήθηκε για το σκοπό αυτό αλλά, αντίθετα, επιβαρυνόντουσαν οι «αποταμιεύσεις» με ένα ποσόν, έτσι ώστε να καλύπτεται το λειτουργικό κόστος της -
με αποτέλεσμα να είναι ακόμη μεγαλύτερο το κίνητρο «ανακύκλωσης» των χρημάτων (ακόμη και σήμερα, οι καταθέσεις σε «WIR» είναι άτοκες).
Η ιδιωτική πρωτοβουλία άλλαξε το 1998 την ονομασία της σε «WIR συνεταιριστική τράπεζα» -
η οποία, εκτός από τις φυσιολογική τραπεζική λειτουργία της, διατηρεί το παράλληλο νομισματικό σύστημα «WIR», με το οποίο ενισχύεται η δραστηριότητα των μικρομεσαίων επιχειρήσεων.
Στα τέλη δε του 2012 η «WIR συνεταιριστική τράπεζα», με έδρα τη Βασιλεία, απασχολούσε 208 υπαλλήλους, έχοντας συνολικό ισολογισμό ύψους 4,013 δις φράγκα - εκ των οποίων τα 855,3 δις φράγκα ήταν πιστώσεις σε WIR (επίσημη ονομασία νομίσματος CHW), ενώ τα 2,6 δις σε φράγκα (CHF).
Ο τζίρος των ισοδύναμων φράγκων με WIR ήταν της τάξης του 1,46 δις.
Περαιτέρω, σύμφωνα με το καταστατικό του συστήματος, σκοπός του είναι η ενίσχυση των συμμετεχόντων, η εξυπηρέτηση των μεταξύ τους συναλλαγών, καθώς επίσης η εξασφάλιση μεγαλύτερου τζίρου για όλες τις επιχειρήσεις-μέλη του - ενώ ο διακανονισμός των συναλλαγών γίνεται χωρίς μετρητά χρήματα.
Ως μέσον συναλλαγής χρησιμοποιείται ένα χαρτί τύπου επιταγής, το οποίο είναι ουσιαστικά μία εντολή κατάθεσης, καθώς επίσης μία «εντολή πληρωμής WIR».
Εκτός αυτού, υπάρχει η αντίστοιχη «πιστωτική κάρτα», η οποία χρησιμοποιείται κυρίως στο λιανικό εμπόριο και στη γαστρονομία - όπου οι πελάτες μπορούν να συναλλάσσονται με το νόμισμα αυτό, με φράγκα, ή με συνδυασμό και των δύο.
Είναι επίσης εφικτές οι ηλεκτρονικές τραπεζικές συναλλαγές, ενώ από το 2008 λειτουργεί και το ανάλογο διαδικτυακό τραπεζικό σύστημα.
Στο συμπληρωματικό χρηματοπιστωτικό σύστημα συμμετέχουν 50.0 μικρομεσαίες επιχειρήσεις, από ολόκληρη την Ελβετία - καθώς επίσης πάνω από 10.000 ιδιώτες, με τραπεζικό λογαριασμό «WIR». Τ
Διοργανώνονται δε ετήσια τέσσερις εκθέσεις σε διαφορετικές πόλεις, στις οποίες συναντιούνται οι εκθέτες με τους πελάτες τους - έτσι ώστε να προωθούνται και να ενισχύονται οι μεταξύ τους συναλλαγές.
έλος, στις εισόδους εκείνων των καταστημάτων ή ξενοδοχείων, τα οποία αποδέχονται εξ ολοκλήρου ή εν μέρει τις συναλλαγές με το «WIR», υπάρχει μία πινακίδα που το αναφέρει.
Συνεχίζοντας, τα χρήματα δημιουργούνται με την έγκριση δανείων από την τράπεζα WIR, όπου ο δανειζόμενος παρέχει ως υποθήκη, ως εγγύηση καλύτερα, ένα περιουσιακό του στοιχείο - όπως συμβαίνει και σε όλες τις άλλες τράπεζες.
Αυτό σημαίνει ότι, η WIR τράπεζα δημιουργεί μόνη της χρήματα από το πουθενά -
όπως ακριβώς η κεντρική τράπεζα της Ελβετίας, η οποία «ηγείται» του χρηματοπιστωτικού συστήματος του φράγκου.
Οι καταθέσεις σε WIR δεν είναι καλυμμένες με ελβετικά φράγκα - ενώ τα δάνεια, με στόχο τις επενδύσεις κάθε είδους, είναι εγγυημένα με ακίνητα, μέσω άλλων τραπεζών, με ασφάλειες ζωής κοκ.
Η τράπεζα δεν έχει κανένα κόστος δημιουργίας χρημάτων, ούτε «αναχρηματοδότησης» των δανείων που παρέχει - με αποτέλεσμα να χρεώνει εξαιρετικά χαμηλούς τόκους, έτσι ώστε να καλύπτεται το κόστος λειτουργίας της.
Περαιτέρω, αν και η επίσημη ισοτιμία του WIR με το ελβετικό φράγκο είναι 1:1, συνήθως ανταλλάσσεται χαμηλότερα στην πραγματική αγορά - με αποτέλεσμα, η διοίκηση του συστήματος να έχει απαγορεύσει (1973) την ανταλλαγή του WIR στα μέλη της, με φράγκα ή με άλλα νομίσματα.
Έχει θεσπισθεί δε ποινή για όσα μέλη παρανομούν, με βάση την οποία «απομακρύνονται» από το σύστημα - πληρώνοντας ταυτόχρονα ένα υψηλό ποσόν.
Η τράπεζα WIR συμπεριφέρεται τόσο αυστηρά, επειδή δεν θέλει να «σαμποταριστεί» το νόμισμα - ενώ, επειδή όλοι γνωρίζουν τη σπουδαιότητα του, ειδικά σε εποχές κρίσεων, τις οποίες καμία χώρα δεν αποφεύγει, οι προσπάθειες διατήρησης του είναι συλλογικές.
Κλείνοντας, το 2000 η WIR τράπεζα επέκτεινε τις συναλλαγές της και σε μη μέλη του συστήματος - έτσι ώστε να αυξήσει περαιτέρω τα δάνεια της προς τις μικρομεσαίες επιχειρήσεις και τα νοικοκυριά.
Φυσικά, η τράπεζα δεν επενδύει στα χρηματιστήρια, ούτε πουθενά αλλού - αφού ο σκοπός της είναι αποκλειστικά και μόνο η δανειοδότηση της πραγματικής οικονομίας, προφανώς δε η ενίσχυση του τζίρου και της ρευστότητας των μικρομεσαίων επιχειρήσεων της χώρας.
Η ΕΛΛΗΝΙΚΗ ΛΥΣΗ ΕΙΝΑΙ ΤΟ ΜΟΝΑΔΙΚΟ ΚΟΜΜΑ ΠΟΥ ΜΠΟΡΕΙ ΝΑ ΠΡΟΣΦΕΡΕΙ ΡΕΑΛΙΣΤΙΚΕΣ ΚΑΙ ΑΜΕΣΑ ΥΛΟΠΟΙΗΣΙΜΕΣ ΛΥΣΕΙΣ ΓΙΑ ΤΗΝ ΕΛΛΑΔΑ!
ΤΟΛΜΑΜΕ την αλλαγή, με στόχο την ανάπτυξη της χώρας και την ανακούφιση των πολιτών.
ΕΙΜΑΣΤΕ απαλλαγμένοι από κομματικά και μικροπολιτικά συμφέροντα.
ΚΑΛΟΥΜΕ όλες τις Ελληνίδες και όλους τους Έλληνες να ενωθούν μαζί μας για την ΑΝΑΣΤΑΣΗ της ΕΛΛΑΔΑΣ.
Ελάτε μαζί μας, να δημιουργήσουμε μια Ελλάδα αυτάρκη, ισχυρή, ανεξάρτητη και οικονομικά εύρωστη
Οι Έλληνες ΜΠΟΡΟΥΜΕ και ΠΡΕΠΕΙ να πάρουμε ξανά τη χώρα στα χέρια μας!
Το μόνο που χρειάζεται είναι ένας στρατηγικός σχεδιασμός που θα στοχεύει στο εθνικό συμφέρον και ισχυρή πολιτική βούληση.
Στην ΕΛΛΗΝΙΚΗ ΛΥΣΗ διαθέτουμε και τα δύο, καλώντας όλες τις Ελληνίδες και τους Έλληνες να μας ακολουθήσουν!
Πρώτο μας μέλημα είναι η ανάκτηση της εμπιστοσύνης των Πολιτών προς την Πολιτεία, προς το κράτος, η οποία θα φέρει πίσω αποταμιεύσεις άνω των 100 δις €, καθιστώντας μεταξύ άλλων εφικτή τη χρηματοδότηση της ανάπτυξης.
ΣΤΗΡΙΞΤΕ ΤΟ ΟΡΑΜΑ ΜΑΣ ΓΙΑ ΝΑ ΤΟ ΥΛΟΠΟΙΗΣΟΥΜΕ ΟΛΟΙ ΜΑΖΙ
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΠΡΩΤΟΓΕΝΗ ΠΑΡΑΓΩΓΗ
Ο Πρωτογενής τομέας παραγωγής αποτελεί όχι μόνο το θεμέλιο της οικονομίας αλλά, επίσης, το βασικό παράγοντα της οικονομικής ανασυγκρότησης ενός κράτους.
Ως εκ τούτου, ο τομέας της αγροτικής οικονομίας και οι κλάδοι της φυτικής και ζωικής παραγωγής, δύνανται να καταστούν ο κύριος μοχλός επανεκκίνησης της ελληνικής οικονομίας.
Πρωταρχική μέριμνα της ΕΛΛΗΝΙΚΗΣ ΛΥΣΗΣ είναι η στήριξη, η ενίσχυση και η ανάπτυξη του παραμελημένου τομέα της Πρωτογενούς Παραγωγής.
Η ΕΛΛΗΝΙΚΗ ΛΥΣΗ πιστεύει πως πρέπει να δοθεί κύρος στο επάγγελμα του αγρότη, με την ανάλογη τρίμηνη εκπαίδευση του κατά τα πρότυπα επιτυχημένων χωρών και με την παροχή διπλώματος.
Στόχος της ΕΛΛΗΝΙΚΗΣ ΛΥΣΗΣ είναι να προσελκυσθούν οι νέοι και να διενεργηθούν επενδύσεις, μέσω των οποίων θα μπορούσε να τριπλασιαστεί η παραγωγή και να πολλαπλασιαστούν οι εξαγωγές, δίνοντας λύση στο πρόβλημα του εμπορικού μας ελλείμματος.
Η ΕΛΛΗΝΙΚΗ ΛΥΣΗ γνωρίζει πως η σωστή χρήση των ευρωπαϊκών προγραμμάτων, οι ΣΔΙΤ και οι παραγωγικές δυνατότητες της Ελλάδας, εάν προβληθούν σωστά στους επενδυτές, μαζί με την επιστροφή των αποταμιεύσεων των Ελλήνων, μπορούν να επιλύσουν το θέμα της χρηματοδότησης, εξασφαλίζοντας εκείνους τους πόρους που θα χρειαστούν για την υλοποίηση των σχεδίων της.
Εισαγωγικά η Ελλάδα στον πρωτογενή τομέα οφείλει να λειτουργήσει αφενός μεν με κεντρικό σχεδιασμό, αφετέρου με την υιοθέτηση δύο βασικών μορφών οργάνωσης: τα δημοπρατήρια και τους συνεταιρισμούς.
Εν προκειμένω τα εξής: Δημοπρατήρια και τρόπος λειτουργίας
Ως Δημοπρατήριο θεωρείται μια συμβατικά ή ψηφιακά οργανωμένη αγορά αγροτικών προϊόντων,
στα πλαίσια της οποίας οι παραγωγοί προσφέρουν τα προϊόντα τους σε ενδιαφερόμενους αγοραστές με ελεύθερα διαπραγματεύσιμες τιμές, ενώ η διαπραγμάτευση, η διαμόρφωση της τελικής τιμής ανά προϊόν, οι σχετικές πωλήσεις και οι πληρωμές λαμβάνουν χώρα εντός και του Δημοπρατηρίου.
Οι συμμετέχοντες σε αυτήν τη διαδικασία είναι διατεθειμένοι να προσφέρουν κάποιο συγκεκριμένο χρηματικό ποσό για να αποκτήσουν το προϊόν.
Συνήθως, το προϊόν κατοχυρώνεται σε αυτόν που έχει κάνει την καλύτερη προσφορά, δηλαδή στην υψηλότερη τιμή.
Επιπλέον, υπάρχει η δυνατότητα να συμμετέχουν στη διαδικασία οι συναλλασσόμενοι προσωπικά ή εξ' αποστάσεως, μέσω της χρησιμοποίησης του διαδικτύου.
Οι πωλητές των προϊόντων πληρώνουν στο δημοπρατήριο ή στην επιτροπή των δημοπρατών ένα ποσοστό επί του ύψους των πωλήσεων που επιτυγχάνουν.
Η λειτουργία των δημοπρατηρίων βασίζεται στον θεσμό της δημοπρασίας.
Η δημιουργία δημοπρατηρίων αγροτικών προϊόντων αποτελεί μία καλή επένδυση που θα μπορούσε να συμβάλλει στην ανάπτυξη.
Ο αγροτικός τομέας, που αποτελεί μία από τις κινητήριες δυνάμεις της οικονομίας μας θα ενδυναμωθεί και θα αναπτυχθεί περαιτέρω.
Τα δημοπρατήρια αγροτικών προϊόντων οργανώνονται και διοικούνται ως ανώνυμες εταιρείες, στο μετοχικό κεφάλαιο των οποίων συμμετέχουν
οι Συλλογικές Αγροτικές Οργανώσεις, οι κατά τόπον αρμόδιες Περιφερειακές Αυτοδιοικήσεις και Ο.Τ.Α., ιδιώτες,
καθώς και το Δημόσιο, εκπροσωπούμενο από το Υπουργείο Αγροτικής Ανάπτυξης και Τροφίμων.
Στις ανώνυμες εταιρείες δημοπρατηρίων μετέχουν επίσης επιμελητήρια και ενδιαφερόμενοι ιδιώτες.
Οι φορείς της Περιφερειακής και Τοπικής Αυτοδιοίκησης και οι ΣΑΟ (Συλλογικές Αγροτικές Οργανώσεις) πρέπει να ελέγχουν τουλάχιστον το 51% του μετοχικού τους κεφαλαίου (ΝΟΜΟΣ 4015/ΦΕΚ 210/Α/21.9.2011).
Οι ιδιώτες παραγωγοί και οι συνεταιρισμοί μπορεί να διαθέτουν τα προϊόντα τους δια των δημοπρατηρίων.
Οι διαθέτες μπορεί να υπογράφουν πολυετή συμβόλαια διάθεσης της παραγωγής τους με το δημοπρατήριο με όρους και εγγυήσεις που συμφωνούνται ή το τελευταίο έχει ορίσει από πριν.
Τα δημοπρατήρια διαθέτουν τα αγροτικά προϊόντα που διακινούνται μέσω αυτών, εφόσον έχει προηγηθεί διαλογή και τυποποίηση των προϊόντων αυτών.
Σκοπός-λειτουργία των δημοπρατηρίων
Στα δημοπρατήρια προσέρχονται πωλητές αγροτικών προϊόντων που κατέχουν την προβλεπόμενη κάθε φορά άδεια πώλησης, καθώς και έμποροι, οι οποίοι έχουν προηγουμένως εγγραφεί στο Μητρώο Εμπόρων Αγροτικών Προϊόντων, εφοδίων και εισροών.
Η εκκαθάριση των διενεργούμενων από τα δημοπρατήρια εμπορικών πράξεων, μεταξύ των οποίων περιλαμβάνεται και η εξόφληση των παραγωγών των αγροτικών προϊόντων, δεν μπορεί να υπερβαίνει τις τριάντα (30) ημέρες από τη διάθεση των προϊόντων αυτών μέσω των δημοπρατηρίων.
Η παραβίαση της προθεσμίας εξόφλησης των παραγωγών επιφέρει τις διοικητικές κυρώσεις και φορολογικές συνέπειες του άρθρου 6 του ν. 3955/2011.
Με κοινή απόφαση των Υπουργών Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων μπορεί να αποφασίζεται η ίδρυση δημοπρατηρίων.
Με την ίδια απόφαση ορίζεται η αρχική σύνθεση του μετοχικού κεφαλαίου και οι διατάξεις του καταστατικού τους.
Λειτουργίες του δημοπρατηρίου:Συγκέντρωση των αγροτικών προϊόντων
Εξειδικευμένη αποθήκευση και συντήρηση των προϊόντων
Διαλογή, τυποποίηση και συσκευασία των προϊόντων
Διαπραγμάτευση μέσω Δημοπρατηρίου
Οργάνωση και συγκρότηση των φορτίων
Ομαδοποίηση προϊόντων από διαφορετικές προελεύσεις προς κοινούς προορισμούς
Συμβουλευτική υποστήριξη των παραγωγών
Συμβάλλουν στη διάθεση των προϊόντων στην καλύτερη τιμή
Προϋποθέτουν οργάνωση και συγκέντρωση της προσφοράς
Διοικητική υποστήριξη για τη συγκέντρωση, διακίνηση και έλεγχο των προϊόντων
Λειτουργούν κατά κανόνα για τα νωπά οπωροκηπευτικά
Λειτουργούν ως ένα χρηματιστήριο προϊόντων
Συνεταιρισμοί
O συνεταιρισμός είναι μια αυτόνομη ένωση προσώπων που συγκροτείται εθελοντικά για την αντιμετώπιση των κοινών οικονομικών, κοινωνικών και πολιτιστικών αναγκών και επιδιώξεων τους, διαμέσου μιας συνιδιόκτητης και δημοκρατικά διοικούμενης επιχείρησης.
Στηρίζεται στις αξίες της αυτοβοήθειας, της αυτοευθύνης, της δημοκρατικής ισότητας, της ισοτιμίας και της αλληλεγγύης.
Αποτελεί μια μορφή οικονομικής δραστηριότητας και προσφέρει υπηρεσίες που είναι αναγκαίες, χρήσιμες και επιθυμητές, οικονομικά και κοινωνικά.
Εξασφαλίζει την παρουσία στην αγορά των μικρών οικονομικών μονάδων, που θα είχαν εξαφανιστεί από την ανταγωνιστική δύναμη των μεγάλων επιχειρήσεων.
Διασφαλίζει την απασχόληση και το εισόδημα των μελών του, αλλά και την ουσιαστική λειτουργία του ανταγωνισμού στην αγορά, προς όφελος του κοινωνικού συνόλου.
Στόχος του είναι η βελτιστοποίηση της οικονομικής και κοινωνικής κατάστασης των μελών τους μέσα από συγκεκριμένες αξίες και αρχές
Αρχές
Εθελοντική και ελεύθερη συμμετοχή
Δημοκρατική διοίκηση εκ μέρους των μελών
Οικονομική συμμετοχή των μελών
Αυτονομία και ανεξαρτησία
Εκπαίδευση, πρακτική εξάσκηση και πληροφόρηση
Συνεργασία μεταξύ των συνεταιρισμών
Ενδιαφέρον για την κοινότητα
Οι Αγροτικοί Συνεταιρισμοί στην Δανία και Ολλανδία
Το κυριότερο χαρακτηριστικό των αγροτικών συνεταιρισμών είναι ότι έχουν αναπτυχθεί κατά κλάδο παραγωγής, όπως το γάλα ή το κρέας, καλύπτοντας το σύνολο της χώρας ή μία μεγάλη περιφέρεια.
Τα σπουδαιότερα προϊόντα στη Δανία είναι τα γαλακτοκομικά, τα οποία διαχειρίζονται οι γαλακτοκομικοί συνεταιρισμοί, που είναι από τους αρχαιότερους στη χώρα αυτή και εμπορεύονται περίπου το 90% της συνολικής παραγωγής γάλακτος και βουτύρου, καθώς επίσης περίπου το 80% της παραγωγής του τυριού.
Ο Συνεταιρισμός Γεωργικών Εφοδίων στη Δανία πραγματοποιεί εισαγωγή και εμπόριο του 50% των λιπασμάτων και των ζωοτροφών προσφέροντας στα μέλη του ικανοποιητικές τιμές και γεωπονικές συμβουλές.
Το μέλος του Δ.Σ. είναι υποχρεωμένο να παραδίδει μία ελάχιστη ποσότητα του προϊόντος που παράγει ή ολόκληρη την ποσότητα στο συνεταιρισμό.
Ολόκληρη την ποσότητα οφείλουν να παραδίδουν, όσοι είναι μέλη στο γαλακτοκομικό συνεταιρισμό.
Με αυτόν τον τρόπο εξασφαλίζεται μια μεγάλη ποσότητα προϊόντος που έχουν να διαχειριστούν οι Αγροτικοί Συνεταιρισμοί και καταμερισμός των λειτουργικών δαπανών σε μεγαλύτερη ποσότητα προϊόντος με αποτέλεσμα χαμηλότερο λειτουργικό κόστος ανά μονάδα προϊόντος.
Στη Δανία αναπτύχθηκε ο μεγαλύτερος τυροκομικός συνεταιρισμός ο οποίος με τη συγχώνευσή του με το αντίστοιχο Σουηδικό μετατράπηκε στη γνωστή μεγάλη πολυεθνική εταιρεία Arla.
Ολλανδία
Στην Ολλανδία οι αγροτικοί συνεταιρισμοί πραγματοποιούν μόνο μία δραστηριότητα.
Υπάρχουν συνεταιρισμοί εμπορίας φρούτων και λαχανικών, μεταποίησης και εμπορίας του γάλακτος, ασφαλιστικοί και πιστωτικοί συνεταιρισμοί, συνεταιρισμοί γεωργικών εφοδίων κλπ.
Οι αγρότες στην Ολλανδία μπορούν να είναι μέλη σε πάνω από τέσσερις συνεταιρισμούς.
Οι 2000 Αγροτικοί Συνεταιρισμοί της Ολλανδίας οργανώνονται σε 25 Κεντρικές Οργανώσεις κατά κλάδο παραγωγής.
Οι Κεντρικές Οργανώσεις οργανώνονται σε μία εθνική οργάνωση, το Εθνικό Συνεταιριστικό Συμβούλιο, που έχει σαν στόχο να προάγει τα συμφέροντα των συνεταιρισμών απέναντι στην εκάστοτε κυβέρνηση και τους εμπόρους.
Οι Αγροτικοί Συνεταιρισμοί στην Ολλανδία διακινούν το 50% των γεωργικών προϊόντων γι' αυτό και διαδραματίζουν σημαντικό ρόλο στην οικονομία της χώρας.
Ο μεγαλύτερος γαλακτοκομικός συνεταιρισμός της Ευρώπης έχει την έδρα του στην Ολλανδία και έχει επεκταθεί ως πολυεθνική εταιρεία σε πολλές χώρες του κόσμου όπως και στη χώρα μας.
Πρόκειται για την Friesland Company (ΝΟΥΝΟΥ) που προέκυψε από την συγχώνευση των δύο μεγαλύτερων γαλακτοκομικών συνεταιρισμών της Ολλανδίας.
Αντίθετα στην χώρα μας, τα τελευταία χρόνια ο Αγροτικός Συνεταιρισμός βρίσκεται σε απραξία.
Είναι απαραίτητο οι Έλληνες αγρότες να αλλάξουν νοοτροπία και συμπεριφορά και να κατανοήσουν την αναγκαιότητα και την ωφελιμότητα της συνεργασίας,
να εφαρμόσουν τις αξίες και τις αρχές του συνεταιριστικού θεσμού,
να αποπέμψουν τον κομματισμό και τις πελατειακές σχέσεις από τους συνεταιρισμούς
και να ενδιαφερθούν περισσότερο για την παραγωγική τους διαδικασία με στόχο της μεγαλύτερη οικονομική πρόοδο.
Τότε θα συμβάλλουν στην επανεκκίνηση και ανάπτυξη του συνεταιριστικού κινήματος στην Ελλάδα προς το δικό της οικονομικό και κοινωνικό όφελος.
Βασικές διαπιστώσεις
Δυστυχώς, από τις αρχές του 1980 μέχρι και πριν από μερικά χρόνια, ήταν ιδιαιτέρως διαδομένη η εσφαλμένη άποψη πως όσο λιγότεροι οι αγρότες, τόσο πιο αναπτυγμένο οικονομικά το κράτος!
Επιπλέον, όλες οι Ελληνικές Κυβερνήσεις, από την μεταπολίτευση και μετά, επέδειξαν εγκληματική αδιαφορία για τον Πρωτογενή Τομέα της Ελλάδας, φτάνοντας στο σημείο ακόμα και να παροτρύνουν τους αγρότες να ξεριζώσουν τις καλλιέργειές τους, με το επιχείρημα ότι με αυτόν τον τρόπο θα εξασφάλιζαν αποζημίωση από την Ε.Ε.!
Έτσι, φτάσαμε στη διάλυση της ελληνικής οικονομίας και η χώρα κατέστη πλήρως εξαρτώμενη, ακόμα και για την εξασφάλιση των βασικών ειδών διατροφής.
Ειδικότερα, η γεωργική παραγωγή στην Ελλάδα έφτανε μέχρι πρόσφατα στο 6,5% του ΑΕΠ ή στα 12,1 δις €, ενώ από τα 132.0. 000 στρέμματα της συνολικής επιφάνειας της χώρας αντιστοιχεί στο 25,78% ή στα 34.037.000 στρέμματα (εξαιρούνται τα βοσκοτόπια).
Οι αγροτικές εκμεταλλεύσεις είναι της τάξης των 800.0,  με μέση έκταση τα 44 στρέμματα, ενώ η αξία του τομέα των κτηνοτροφικών προϊόντων ανέρχεται στο 15% της γεωργικής παραγωγής.
Το εργατικό δυναμικό που απασχολείται στη γεωργία έχει μειωθεί κάτω του 16%, από 28% το 1981, ενώ μόνο το 10% των αγροτών είναι κατά κύριο επάγγελμα αγρότες.
Εξαιρετικά σημαντικό είναι το γεγονός ότι ο σπουδαιότερος τομέας, η μεταποίηση της αγροτικής παραγωγής, έχει φθίνουσα πορεία, με αποτέλεσμα να διευρύνεται συνεχώς το έλλειμμα του εμπορικού ισοζυγίου αγροτικών προϊόντων.
Από την άλλη πλευρά ο πλανήτης έχει εισέλθει σε μία νέα αγροτική εποχή, με την έννοια πως για να καταφέρει ο σύγχρονος αγρότης να παράγει, θα πρέπει να χρησιμοποιήσει πολλές υπηρεσίες και εφόδια που στο παρελθόν δεν ήταν απαραίτητα, ενώ διαμορφώνουν, μαζί με την εργασία και με όλα τα υπόλοιπα, το τελικό κόστος των προϊόντων.
Δυστυχώς όμως τα περισσότερα από αυτά εισάγονται στην Ελλάδα από άλλες χώρες, με αποτέλεσμα για κάθε 1 ευρώ που παράγουν οι αγρότες, τα 0,90 € περίπου να οδηγούνται εκτός της χώρας, όπως για παράδειγμα για την αγορά των παρακάτω:
Σπόροι: Εισάγονται σχεδόν στο σύνολο τους από Ολλανδία, ΗΠΑ, Ιαπωνία, Ισραήλ, Ιταλία, Γαλλία.
Φυτοχώματα: Εισαγωγές από Λιθουανία, Γερμανία, Ολλανδία, Φινλανδία.
Αγροτικά μηχανήματα και ανταλλακτικά: Εισάγονται από Ιταλία, Γερμανία, Ολλανδία, ΗΠΑ.
Αυτοματισμοί και συστήματα ελέγχου περιβάλλοντος: Γερμανία, Γαλλία, Ιταλία.
Λιπάσματα: Γερμανία, Ισραήλ, Ιταλία, ΗΠΑ.
Θερμοκήπια: Εισάγονται κατά ένα μεγάλο μέρος τους από Ολλανδία, Ισραήλ, Γαλλία, Ιταλία, ενώ διαθέτουμε ελάχιστα (κάτω από 50.000 στρέμματα, όταν μόνο η Almeria στην Ισπανία, με τη μισή έκταση της Πελοποννήσου, 680.000!).
Δίχτυα σκίασης: Ιταλία, Ισραήλ
Συγκροτήματα άντλησης, προϊόντα προστασίας φυτών, τεχνικός εξοπλισμός, επαγγελματικά οχήματα και άλλα μέσα μεταφοράς, υλικά συσκευασίας, εξοπλισμός άρδευσης, ζυγοί, συσκευαστήρια, ψυγεία, ζωοτροφές, ζωικό κεφάλαιο αναπαραγωγής κοκ. - σχεδόν στο σύνολο τους εισαγόμενα από άλλες χώρες.
Ακόμη και η μισθωτή εργασία στη γεωργική παραγωγή είναι εισαγόμενη, αφού απασχολούνται συνήθως μετανάστες από την Αλβανία, τη Βουλγαρία, τη Ρουμανία, τα Σκόπια, το Πακιστάν, την Ινδία, το Ιράκ, την Αίγυπτο και αλλού, «εξάγοντας» ένα μέρος των εισοδημάτων τους εις βάρος της οικονομίας μας.
Ένα από τα μεγάλα προβλήματα των αγροτών που είναι ανίκανο να επιλύσει το κράτος είναι το ότι, οι περισσότεροι μετανάστες δεν έχουν χαρτιά και δεν μπορούν να δηλωθούν νόμιμα, οπότε πληρώνονται με μαύρα χρήματα.
Ως εκ τούτου το δημόσιο χάνει τεράστια ποσά, ενώ οι αγρότες φορολογούνται υψηλότερα, αφού το κέρδος τους είναι θεωρητικά μεγαλύτερο λόγω των δήθεν μικρότερων εξόδων.
Το αποτέλεσμα γενικότερα είναι πως όταν αυξάνεται το ΑΕΠ από τις εξαγωγές, κλιμακώνεται το εμπορικό έλλειμμα της χώρας, οπότε δεν προσφέρουν σχεδόν τίποτα.
Με τον τρόπο αυτό η Ελλάδα βρίσκεται σε αδιέξοδο αφού η επιζητούμενη ανάπτυξη, της προκαλεί μεγαλύτερες ζημίες από τη στασιμότητα!
Ειδικά όσον αφορά τα κρέατα, η εξάρτηση της Ελλάδας από τις εισαγωγές είναι τεράστια, αφού είναι ύψους περίπου 1,1 δις €, όταν οι εξαγωγές μας δεν υπερβαίνουν τα 100 εκ. €.
Ο πρωτογενής τομέας στην Ελλάδα, παρά τα λάθη του παρελθόντος, με τη μεταποίηση που τον αφορά, καθώς επίσης με τις υπηρεσίες και με τα εφόδια που αναφέραμε παραπάνω, έχει τεράστιες προοπτικές κερδοφόρων επενδύσεων και ανάπτυξης.
Η Ελλάδα εδώ μπορεί να εξελιχθεί σε έναν διεθνή επενδυτικό παράδεισο, όπως στον τουριστικό κλάδο.
Είναι επίσης σε θέση να μετατραπεί σε ένα σύγχρονο κέντρο διακίνησης αγροτικών προϊόντων (logistics), όπως η Ολλανδία, επενδύοντας στις σύγχρονες υποδομές και τροφοδοτώντας τη γύρω περιοχή της, από τα Βαλκάνια έως τη Μέση Ανατολή.
Αυτό που χρειάζεται η Ελλάδα είναι πριν από όλα ο κεντρικός σχεδιασμός της γεωργίας, αφού διαφορετικά είναι αδύνατη η ανάπτυξη της.
Στόχος δεν πρέπει να είναι μόνο η παραγωγή τροφίμων, αλλά όλα τα αγροτικά εφόδια.
Tο μέλλον βρίσκεται στην παραγωγή προϊόντων εντάσεως τεχνολογίας και όχι μόνο στη βασική πρωτογενή παραγωγή, ενώ οι αγρότες μας πρέπει να γίνουν κατά κάποιον τρόπο επιστήμονες, εκμεταλλευόμενοι όλες τις εξελίξεις της τεχνολογίας.
Σε κάθε περίπτωση, απαιτείται συνεργασία με τους Δήμους και τις Περιφέρειες της χώρας για την καταγραφή των ιδιαιτεροτήτων των καλλιεργειών κάθε περιοχής,
ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την ανάπτυξη της γεωργίας, λαμβάνοντας υπ’ όψιν πως υπάρχουν δυνατότητες για κάθε περιοχή και για κάθε εποχή του έτους, εάν εξασφαλιστούν οι κατάλληλες συνθήκες.
Η ΕΛΛΗΝΙΚΗ ΛΥΣΗ διαφέρει από τα άλλα κόμματα, γιατί πιστεύει ότι η Πρωτογενής Παραγωγή μπορεί να συμβάλλει καταλυτικά στην ανάκαμψη της ελληνικής οικονομίας!
Η ΕΛΛΗΝΙΚΗ ΛΥΣΗ πιστεύει ότι η Ελλάδα μπορεί να καταστεί ισχυρή παγκόσμια αγροτική δύναμη!
Οι λύσεις που προτείνουμε - έχοντας πάντοτε ως γνώμονα το κοινωνικό και εθνικό συμφέρον - είναι ρεαλιστικές, πρακτικές, σαφείς, καινοτόμες, εναλλακτικές, άμεσα εφαρμόσιμες και αποδοτικές.
Πρόκειται για λύσεις που κανένα από τα μνημονιακά κόμματα δεν είχε την πολιτική βούληση, την τόλμη και την αποφασιστικότητα να προτείνει.
Οι Προτάσεις - Λύσεις της ΕΛΛΗΝΙΚΗΣ ΛΥΣΗΣ για την Πρωτογενή Παραγωγή, αφορούν τους τομείς:
Αγροβιοδιατροφή
Κτηνοτροφία
Παραγωγή Γαλακτοκομικών Προϊόντων
Υγιεινή Φυτική Παραγωγή (Θερμοκηπιακές καλλιέργειες, Καλλιέργεια Βοτάνων και «Υπερτροφίμων» (Superfoods)
Αλιεία και Ιχθυοκαλλιέργειες
Οι προτάσεις της ΕΛΛΗΝΙΚΗΣ ΛΥΣΗΣ στοχεύουν σε μια Ελλάδα αυτάρκη, ισχυρή και οικονομικά εύρωστη.
Οι Έλληνες μπορούμε και ΠΡΕΠΕΙ να πάρουμε ξανά τη χώρα στα χέρια μας!
Το μόνο που χρειάζεται είναι στρατηγικός σχεδιασμός που θα στοχεύει στο εθνικό συμφέρον και ισχυρή πολιτική βούληση.
Στην ΕΛΛΗΝΙΚΗ ΛΥΣΗ διαθέτουμε και τα δύο και καλούμε όλες τις Ελληνίδες και τους Έλληνες να μας ακολουθήσουν!
Ι. Αγροβιοδιατροφή
Η αλυσίδα αξίας των τροφίμων (FROM FARM TO FORK) ξεκινάει από το χωράφι και καταλήγει στο τραπέζι του καταναλωτή.
Χωρίς να παρεμβάλλονται μεσάζοντες και χωρίς αυτή η αλυσίδα να σταματά.
Στη συνέχεια ακολουθεί η επεξεργασία των απορριμμάτων από κάθε φάση παραγωγής, ώστε να μην επιβαρύνεται και διαταράσσεται το περιβάλλον.
Στην χώρα μας το μοντέλο της μεσογειακής διατροφής μένει σχεδόν αναλλοίωτο στο χρόνο, ενώ είναι τεκμηριωμένη επιστημονικά η διατροφική του αξία.
Σήμερα στις διατροφικές συνήθειες των Ελλήνων έχουν προστεθεί τα χαρακτηριστικά των δυτικών κοινωνιών, με αποτέλεσμα το μεσογειακό πρότυπο να έχει αλλοιωθεί κυρίως από τη νεολαία.
Κάτω από αυτές τις συνθήκες, η αγροβιοδιατροφή αποκτά ιδιαίτερη σημασία για την οικονομία και για την κοινωνία της χώρας μας.
Οι ιδιαίτερες κλιματολογικές και περιβαλλοντικές συνθήκες, η ιστορία της Ελλάδας και η θέση της στον παγκόσμιο χάρτη, μας δίνουν στρατηγικά και ουσιαστικά πλεονεκτήματα σε σχέση με άλλες χώρες.
Αυτό που απαιτείται από την Πολιτεία είναι να δημιουργηθούν οι κατάλληλες συνθήκες και προϋποθέσεις,
ώστε να μπορούν να αναδείξουν την πρωτογενή παραγωγή και τα τρόφιμα, ως τον «Κοιμώμενο Γίγαντα» της ελληνικής οικονομίας, που επιτέλους ξύπνησε από το λήθαργο που τον είχαν οδηγήσει ΟΛΕΣ οι Κυβερνήσεις από τη Μεταπολίτευση μέχρι σήμερα.
Για να γίνει όμως αυτό απαιτείται συνεργασία ουσιαστική και άμεση συστράτευση όλων εκείνων των φορέων που μέχρι σήμερα δεν έχουν αποδείξει ότι μπορούν να συνεργάζονται και να λειτουργούν αποτελεσματικά.
Για την ΕΛΛΗΝΙΚΗ ΛΥΣΗ η συνεργασία του Υπουργείου Αγροτικής Ανάπτυξης με την ΓΓΕΤ και το Υπουργείο Ανάπτυξης στην διατύπωση πολιτικών για την αγροβιοδιατροφή, αλλά και η αγαστή συνεργασία και υλοποίησή της κάτω από ένα επιχειρησιακό σχέδιο εφαρμογής, αποτελεί ΜΟΝΟΔΡΟΜΟ!
Πρέπει να παρακολουθείται αυτό το Σχέδιο Εφαρμογής Συστηματικά από τους παραπάνω Φορείς και από κοινού να αναδιατυπώνουν και να διορθώνουν τους Στόχους που έχουν θέσει καθ' όλη τη διάρκεια εφαρμογής του.
Επομένως, η διαβούλευση με τον παραγωγικό ιστό της χώρας αποτελεί ξεχωριστή και αναγκαία προϋπόθεση!
Πρόκειται για στρατηγικές που πρέπει σε σύντομο χρονικό διάστημα να υλοποιηθούν, ώστε να δημιουργηθεί το νέο μοντέλο ανάπτυξης της χώρας μας.
Οι έμφαση στον τομέα της αγροβιοδιατροφής είναι ιδιαιτέρως σημαντική, για ποικίλους και πολυάριθμους λόγους.
Πιο αναλυτικά, οι τομείς της γεωργίας και των τροφίμων από κοινού αντιπροσώπευαν μέχρι πρόσφατα περίπου 17 εκατομμύρια θέσεις εργασίας (7,6% της συνολικής απασχόλησης) στην Ε.Ε.
Επίσης, αποτελούσαν το 3,5% της συνολικής ακαθάριστης προστιθέμενης αξίας.
Επιπλέον, στο σύνολο της Ευρωπαϊκής Ένωσης, δραστηριοποιούνται στην τροφική αλυσίδα περί τις 16,8 εκ. επιχειρήσεις, στις οποίες απασχολούνται 48,2 εκ. άτομα.
Επιπροσθέτως, η παγκόσμια ζήτηση τροφίμων αναμένεται να αυξηθεί κατά 70% έως το 2050, σύμφωνα με τα στοιχεία του FAO.
Η μεγάλη αύξηση της παγκόσμιας ζήτησης τροφίμων θα συνοδεύεται υποχρεωτικά και από μια απότομη αύξηση στη ζήτηση για ζωοτροφές, ίνες, βιομάζα και βιοϋλικά.
Η γεωργία της ΕΕ αντιπροσωπεύει το 18% των εξαγωγών τροφίμων παγκοσμίως, αξίας 76 δισεκατομμυρίων ευρώ.
Στην ΕΕ ο κλάδος των τροφίμων κατατάσσεται στην πρώτη θέση σε κύκλο εργασιών, απασχόληση και προστιθέμενη αξία.
Το έτος 2009 οι πωλήσεις του κλάδου ανήλθαν σε 954 δις € και η απασχόληση σε 4,2 εκατ. εργαζομένους, ενώ οι μικρές και οι μεσαίες επιχειρήσεις, αντιπροσώπευαν το 99,1% του συνόλου των επιχειρήσεων
Τα πρωτογενή προϊόντα που προέρχονται από την αγροτική  παραγωγή κατά ένα μικρό μέρος προορίζονται απευθείας για κατανάλωση!
Ο κύριος όγκος τους εισρέει στην παραγωγή μεταποιημένων ειδών διατροφής.
Έτσι, η διασφάλιση υψηλής ποιότητας ανεξαρτήτως προέλευσης, έχει πρωταγωνιστικό ρόλο για τον τομέα της αγροβιοδιατροφής.
Στην Ελλάδα, περισσότερες από 1 εκατ. επιχειρήσεις και εκμεταλλεύσεις εμπλέκονται στην αλυσίδα αξίας ειδών διατροφής, ενώ συνολικά, απασχολούνται πάνω από 2 εκ. άτομα.
Επίσης στη μεταποίηση, ενώ δραστηριοποιείται μόλις το 1,6% των επιχειρήσεων που εμπλέκονται στην αλυσίδα αξίας, δημιουργείται το 1/4 της συνολικής προστιθέμενης αξίας!
Ωστόσο, το ποσοστό των απασχολουμένων στον πρωτογενή τομέα σήμερα υπολογίζεται πως έχει μειωθεί στο 12%, έναντι του αντίστοιχου ποσοστού 15,3% που ήταν το 2003.
Παρατηρείται λοιπόν πως ο Έλληνας έχει εγκαταλείψει την Πρωτογενή Παραγωγή.
Η επιστροφή των Ελλήνων στα χωράφια, στις καλλιέργειες, στη κτηνοτροφία και στην αλιεία αποτελεί το μεγάλο στοίχημα που πρέπει να κερδηθεί για την Οικονομική Επιβίωση της χώρας μας!
Η ΕΛΛΗΝΙΚΗ ΛΥΣΗ μπορεί να κερδίσει αυτό το στοίχημα με καινοτόμες και εναλλακτικές προτάσεις, που στοχεύουν στην αντιμετώπιση των προβλημάτων της πρωτογενούς παραγωγής!
Η ΓΓΕΤ είναι ο ΜΟΝΟΣ μηχανισμός που υποστήριξε πολιτικές και δράσεις έρευνας τεχνολογικής ανάπτυξης και καινοτομίας στο παρελθόν στον τομέα της αγροβιοδιατροφής.
Όμως, ένα από τα προβλήματα της ελληνικής οικονομίας σχετικά με την Πρωτογενή Παραγωγή είναι ότι, καταγράφονται χαμηλές επιδόσεις καινοτομίας στις επιχειρήσεις.
Ένα άλλο σημαντικό πρόβλημα είναι πως υπάρχει μεγάλο ποσοστό ανεπάρκειας του υφιστάμενου προσωπικού σε κρίσιμες ειδικεύσεις, σε γνώσεις και σε δεξιότητες.
Αυτό οφείλεται στις αδυναμίες του επίσημου εκπαιδευτικού συστήματος να παρέχει τις κατάλληλες γνώσεις και δεξιότητες,
αλλά και στις ελλείψεις των προγραμμάτων εκπαίδευσης και ανάπτυξης του προσωπικού που οδηγούν σε αστοχία της διαδικασίας επιλογής προσωπικού.
Κρίσιμος θεωρείται ο ρόλος της τεχνολογικής πλατφόρμας των τροφίμων (brokerage events, ετήσιοι διαγωνισμοί ECOTROPHELIA, συνεργασία με την Ευρωπαϊκή πλατφόρμα τροφίμων food for life), όπως και ο τομέας της βιοτεχνολογίας.
Η παραγωγική διάρθρωση στη χώρα μας αποτελείται από περίπου 800.000 μικρές και μεγάλες εκμεταλλεύσεις, με σημαντική ανομοιομορφία στις οικονομίες κλίμακας, στην εκπαίδευση των ανθρώπων, στην προσέγγιση της παραγωγής προϊόντων και στην άντληση γνώσης για χρήση στην παραγωγή των προϊόντων.
Στη κτηνοτροφία τα πράγματα είναι χειρότερα σε σχέση με την παραγωγική διάρθρωση, αφού παρουσιάζει την ίδια εικόνα.
Επίπλέον έχουμε χωρικούς περιορισμούς λόγω της απομόνωσης στην κατανομή των χορτολιβαδικών εκτάσεων.
Το βασικότερο συμπέρασμα σχετικά με την έρευνα και την καινοτομία στην πρωτογενή παραγωγή είναι το ότι, υπάρχουν μεμονωμένες αξιόλογες πρωτοβουλίες και διαπιστώνεται ανεπάρκεια στη σύνδεση της έρευνας με την παραγωγή στον τομέα των τροφίμων και στην κατοχύρωση της υπάρχουσας γνώσης.
Οι καινοτόμες και εναλλακτικές Προτάσεις της ΕΛΛΗΝΙΚΗΣ ΛΥΣΗΣ για την Αγροβιοδιατροφή είναι οι ακόλουθες:
Στον τομέα της "Ερευνας και Τεχνολογίας, ενθάρρυνση της δημιουργίας νέων επιχειρηματικών δραστηριοτήτων και ενίσχυση της ανάδειξης νέων ανταγωνιστικών πλεονεκτημάτων με βάση συνεκτικά τεχνο-οικονομικά δίκτυα.
Ένταξη των Ερευνητικών Κέντρων στο νεοσύστατο Φορέα Έρευνας και Καινοτομίας του Υπουργείου Ανάπτυξης, προκειμένου να εκμηδενιστεί η πολυδιάσπαση της ερευνητικής προσπάθειας και ειδικότερα στους τομείς της μοριακής βιολογίας και της βιοτεχνολογίας.
Ενίσχυση των Δράσεων και των Υποδομών του ΕΛΚΕΘΕ με σκοπό την ενδυνάμωση του τομέα των υδατοκαλλιεργειών και της αλιείας, με παράλληλη χρηματοδότηση από ευρωπαϊκά και εθνικά προγράμματα χρηματοδότησης.
Παράλληλα, διαμόρφωση ειδικού πλαισίου για συνεργασία του ΕΛΚΕΘΕ με άλλους φορείς της ΕΕ, ώστε να μεγεθυνθεί η δραστηριότητά του στην ανάπτυξη των υδατοκαλλιεργειών στην χώρα.
Παροχή κινήτρων στο ΙΕΤΕΘ/ΕΚΕΤΑ που ασχολείται με θέματα αειφορικής αγροτικής παραγωγής, γεωργικής μηχανικής και περιβάλλοντος, αγροπληροφορικής και τεχνολογιών ξύλου-επίπλου και συνεργασία του με άλλους φορείς της ΕΕ.
Παροχή κινήτρων στο ΕΛΓΟ ΔΗΜΗΤΡΑ με τα ινστιτούτα τεχνολογίας γεωργικών προϊόντων και κτηνοτροφίας και το ΜΑΙΧ,
τα οποία κατέχουν σημαντική θέση στους φορείς που εμπλέκονται με τον τομέα της αγροβιοδιατροφής, όπως επίσης η Αμερικάνικη Γεωργική σχολή της Θεσσαλονίκης και το Ελληνικό Ίδρυμα Υγείας.
Η συμμετοχή σε ευρωπαϊκά έργα Έρευνας & Τεχνολογικής Ανάπτυξης (όπως το ΗΟRΙΖΟΝ), αποτελεί μια ακόμα λύση για τις ελληνικές επιχειρήσεις, ώστε να αποκτήσουν τεχνογνωσία και να αξιοποιήσουν νέες τεχνολογίες, με υποστήριξη από ευρωπαϊκούς πόρους.
Συνεργασία των Υπουργείων Αγροτικής Ανάπτυξης και Παιδείας για την υιοθέτηση Ειδικών Προγραμμάτων στα τμήματα των ΑΕΙ και AΕΙ που ασχολούνται με την παροχή ειδικεύσεων, δεξιοτήτων και γνώσεων σχετικά με την παραγωγή τροφίμων.
Πραγματοποίηση Επιμορφωτικών Σεμιναρίων από τις Περιφέρειες και τους ΟΤΑ στους εργαζόμενους που εμπλέκονται με την Πρωτογενή Παραγωγή, ώστε να επιμορφωθούν επί των νέων μεθόδων και τεχνολογιών καλλιέργειας και παραγωγής τροφίμων.
Παροχή ειδικών Φορολογικών Κινήτρων στις Εταιρείες του Τομέα Τροφίμων, ώστε να αναπτύξουν περισσότερες συνεργατικές δράσεις με ακαδημαϊκά και ερευνητικά κέντρα/ομάδες στην Ελλάδα και στο Εξωτερικό.
Άμεση Υιοθέτηση Συστήματος Ανταμοιβής ΑΡΙΣΤΕΙΑΣ σε επιστήμονες ή σε ομάδες επιστημόνων, που θα συνδυάζει ερευνητική προσπάθεια και παραγωγή οικονομίας.
Αυτό το σύστημα, θα παρέχει ειδικές επιχορηγήσεις και ειδική φορολογία για την επίτευξη της ΑΡΙΣΤΕΙΑΣ.
Και αυτό, γιατί στην χώρα μας είναι Αποκομμένη η Αριστεία από την Παραγωγική Διαδικασία!
Κατάρτιση Προγράμματος Εξωστρέφειας των Διπλωμάτων Ευρεσιτεχνίας και Ειδικών Ενεργειών για ενίσχυση των Διεθνών Αιτήσεων, με πρόθεση τη διεθνή «εκμετάλλευση» αυτών των νέων προτάσεων, προς όφελος του επιστήμονα και της ελληνικής κοινωνίας.
Παροχή κινήτρων και διάθεση πόρων στους φορείς (ακαδημαϊκούς και δημόσιους), για να καταθέτουν διεθνείς αιτήσεις για προηγμένες τεχνολογικές εφαρμογές και διεύρυνση της γκάμας, πέραν του τομέα των τροφίμων.
Υιοθέτηση Πολιτικής Εμπορικής Αξιοποίησης των Ερευνητικών Αποτελεσμάτων, με παράλληλη Σύνδεση της έρευνας με την παραγωγή στον τομέα των τροφίμων και στην κατοχύρωση της υπάρχουσας γνώσης, σε συνεργασία με το «Γραφείο του Επικεφαλής Επιστήμονα» και με την προτεινόμενη νεοσυσταθείσα Διεύθυνση Καινοτομίας στο Υπουργείο Ανάπτυξης.
Υιοθέτηση ενός διεθνούς brand name των ελληνικών προϊόντων.
Υιοθέτηση ενός ΑΠΛΟΥ και ΛΕΙΤΟΥΡΓΙΚΟΥ θεσμικού πλαισίου ελέγχου τροφίμων και ποτών.
Ίδρυση ΜΙΑΣ ΕΛΕΓΚΤΙΚΗΣ ΑΡΧΗΣ για ΟΛΑ τα τρόφιμα εποπτευόμενη από το Υπουργείο Αγροτικής Ανάπτυξης.
Κατάρτιση ενός μακροχρόνιου Στρατηγικού Σχεδίου Προώθησης και Ανάπτυξης Ερευνητικών Προγραμμάτων στον αγροτικό τομέα και στη βιομηχανία τροφίμων.
Ουσιαστική εκπροσώπηση του Ιδιωτικού τομέα στη διαδικασία λήψης αποφάσεων (νομοθετικών και ρυθμιστικών) που αφορούν στον Αγροτικό Τομέα και στη Βιομηχανία Τροφίμων.
Ίδρυση Υπηρεσίας Οργάνωσης Παραγωγής των μαζικά συμμετεχόντων στο πρόγραμμα αγροτών, εποπτευόμενο από το Υπουργείο Αγροτικής Ανάπτυξης σε συνεργασία με τις αρμόδιες Υπηρεσίες του ΥΠΟΙΚ.
Η Υπηρεσία θα παραχωρεί την πρώτη ύλη σποράς και παραγωγής που θα προέρχεται από την Γεωπονική Σχολή, καθώς επίσης θα προωθεί την πώληση της παραγωγής με ποσοστό επί του κέρδους.
Εξυγίανση του νομοθετικού συστήματος του κλάδου υιοθετώντας μια απλή και εκσυγχρονισμένη νομοθεσία.
Ταυτόχρονα, δρομολογούμε μια πιο αποτελεσματική στρατηγική ελέγχου των επιχειρήσεων, από ΜΙΑ ελεγκτική αρχή, που στόχο θα έχει την ενίσχυση της ποιότητας και ανταγωνιστικότητας των παραγόμενων προϊόντων, αλλά και την αποτελεσματικότερη άσκηση του ρόλου του κράτους ως εποπτικού φορέα.
Αλλαγή του ρυθμιστικού πλαισίου στη βιομηχανία τροφίμων.
Με αυτόν τον τρόπο δημιουργούμε κίνητρα εισόδου στις νέες επιχειρήσεις και γι' αυτό το σκοπό υιοθετούμε τη διαδικασία: «Ίδρυση - Έναρξη Νέας Επιχείρησης σε ΜΙΑ ΗΜΕΡΑ (ONE STOP) ΚΑΙ για τις εταιρείες Τροφίμων»!
Ευνοϊκή Φορολόγηση για τις Επιχειρήσεις Τροφίμων που θα προσλαμβάνουν Έλληνες Πολίτες στο εργατικό δυναμικό τους και ταυτόχρονα, θα κάνουν επανεπένδυση των κερδών στην επιχείρηση για αύξηση της παραγωγικής τους δραστηριότητας.
Σταθερή Φορολογική και Οικονομική Πολιτική για τη Βιομηχανία Τροφίμων.
Αύξηση της παραγωγικότητας της γεωργίας, της παραγωγής, και της αποτελεσματικής και αειφόρου χρήσης των πόρων.
Απαιτείται ΠΟΛΙΤΙΚΗ ΒΟΥΛΗΣΗ και ΕΝΕΡΓΕΙΕΣ για να εξασφαλιστεί πρόοδος στους τομείς της διαχείρισης και ελέγχου της αγροτικής παραγωγής, για τον εντοπισμό των επιβλαβών οργανισμών στις καλλιέργειες και τη ζωική παραγωγή και τον βιολογικό έλεγχο των φυτών.
Επίσης, η Ορθή Χρήση και η Εκμετάλλευση του δυναμικού των πράσινων τεχνολογιών είναι βασική μας προτεραιότητα, εφόσον η γεωργία ακριβείας περιλαμβάνει συστήματα προειδοποίησης για επιβλαβείς ουσίες.
Καινοτομίες προς στήριξη της βιοοικονομίας.
Οι καινοτόμες λύσεις πρέπει να προσαρμόζονται και στην αυξανόμενη βιοοικονομία.
Έτσι, προτείνουμε τη συνεργασία των Ακαδημαϊκών, με τους Δημόσιους και Ιδιωτικούς Φορείς για την εξεύρεση λύσεων σχετικών με την βιοδιύλιση, όπως και για την υποκατάσταση της πρωτογενούς παραγωγής πρωτεϊνών από τα φύκια ή τη βιοζύμωση, σε συνεργασία με ερευνητικά κέντρα του εξωτερικού.
Επίσης, προτείνουμε την καθοδήγηση των Ελληνικών Επιχειρήσεων Τροφίμων που δραστηριοποιούνται στους τομείς της κτηνοτροφίας και της φυτικής παραγωγής, για την επίτευξη υψηλότερης και ποιοτικότερης παραγωγής.
Αύξηση της Βιοποικιλότητας, των Υπηρεσιών του Οικοσυστήματος και της λειτουργικότητας του εδάφους.
Ιδιαίτερη έμφαση δίνουμε στα συστήματα ολοκληρωμένης οικολογικής γεωργικής παραγωγής, όπου ανήκουν η ενίσχυση της βιοποικιλότητας του εδάφους, η δέσμευση του άνθρακα, η συγκράτηση του νερού, η σταθερότητα του οικοσυστήματος και η ανθεκτικότητα.
Οι λύσεις μας εστιάζονται στη βελτίωση της διαχείρισης της γης, στον ολοκληρωμένο χωροταξικό σχεδιασμό και στα νέα γεωργοδασοκομικά συστήματα.
Προς αυτή την κατεύθυνση, η απορρόφηση κονδυλίων που αντιστοιχούν στην Ελλάδα από το Πρόγραμμα για την «Ευρώπη 2020» αποτελεί μια λύση, αφού περιλαμβάνει ποσό 4,5 δις Ευρώ για την έρευνα και την καινοτομία με επίκεντρο την επισιτιστική ασφάλεια, τη βιοοικονομία και τη βιώσιμη γεωργία.
Προώθηση Καινοτόμων Προϊόντων και Υπηρεσιών για την ολοκληρωμένη αλυσίδα εφοδιασμού.
Ο στόχος που επιδιώκουμε είναι η ανάπτυξη και διάδοση των καινοτόμων προϊόντων, συσκευών και υπηρεσιών, παράλληλα με τη δημιουργία διαφανούς και βιώσιμης αλυσίδας εφοδιασμού.
Οι λύσεις που προτείνουμε επεκτείνονται στην καθιέρωση καινοτομιών σε θέματα διαχείρισης για τους αγρότες, ενισχύοντας το ρόλο τους στις αλυσίδες εφοδιασμού, ενώ υιοθετούμε νέα εργαλεία διάγνωσης που θα βοηθήσουν το έργο της παρακολούθησης των περιβαλλοντικών και κοινωνικών επιδόσεων των γεωργικών εκμεταλλεύσεων.
Tο κύριο βάρος δίνεται σε καλύτερα συστήματα πληροφόρησης και εργαλεία διαχείρισης κινδύνων.
Αυτά θα αντανακλούν τα χαρακτηριστικά των προϊόντων και διαδικασιών παραγωγής, αλλά και τα συστήματα πιστοποίησης.
Οι λύσεις μας συμπεριλαμβάνουν και την αξιοποίηση του πλήρους φάσματος της ποικιλότητας του βασικού γενετικού υλικού μας και τη θέσπιση θεσμικών καινοτομιών.
Βελτίωση της Ποιότητας και της Ασφάλειας των Τροφίμων και καθιέρωση Υγιεινού Τρόπου ζωής για τους Έλληνες.
Στους τομείς δράσης που προτείνουμε συγκαταλέγονται η ποιότητα και η ασφάλεια των τροφίμων.
Η βιοκατόπτευση και οι δυνατότητες της ιατρικής χλωρίδας ως πόρου πρώτων υλών, αποτελούν μια λύση στη βελτίωση της ποιότητας των τροφίμων.
Προτείνουμε νέες μεθόδους φυσικής θεραπευτικής αγωγής για τα ζώα και τα φυτά και νέες μεθόδους για την ανάλυση των βιολογικών ιδιοτήτων των ειδών διατροφής.
Προτείνουμε για τη βελτίωση της δημόσιας υγείας την υιοθέτηση νέων εργαλείων για την αλλαγή των καταναλωτικών προτύπων, όπως είναι οι μηχανισμοί εκπαίδευσης, πληροφόρησης και εκμάθησης, για προϊόντα με περιεκτικότητα σε υγιή συστατικά (π.χ. γάλα ή λάδι με ωμέγα-3 λιπαρά οξέα).
Για την υλοποίηση αυτής της διαδικασίας προτείνουμε συγκεκριμένο Στρατηγικό Σχέδιο Συνεργασίας των Υπ. Αγροτικής Ανάπτυξης, Παιδείας και Ανάπτυξης.
Προώθηση της μεταφοράς γνώσεων και καινοτομίας στη γεωργία ΚΑΙ στις αγροτικές περιοχές.
Προτείνουμε και προωθούμε την ενίσχυση των δεσμών μεταξύ της εφαρμοσμένης και προσανατολισμένης έρευνας.
Οι πραγματικές ανάγκες των αγροτών, της αγοράς και του αγροδιατροφικού τομέα έρχονται μπροστά και καλύπτονται με δράσεις που θα δημιουργηθούν μέσω συνεργασιών μεταξύ όλων των εμπλεκόμενων φορέων (ερευνητών, συμβούλων, γεωργών, επιχειρήσεων του πρωτογενή, δευτερογενή και τριτογενή τομέα, ενώσεων καταναλωτών, περιβαλλοντικών οργανώσεων κτλ).
Προώθηση της ταχύτερης και ευρύτερης μεταφοράς καινοτόμων λύσεων στην πράξη.
Αυτό το επιτυγχάνουμε μέσα από συγκεκριμένες δράσεις που θα εκμεταλλευτούν το Πρόγραμμα των Ευρωπαϊκών Συμπράξεων Καινοτομίας (ΕΣΚ), αλλά και μέσα από δημιουργία συσπειρώσεων και δικτύων.
Η πολιτική προώθησης πιλοτικών έργων αποτελεί μια ακόμα λύση για τον έλεγχο της εμπορικής εφαρμογής των τεχνολογιών και των πρακτικών.
Προώθηση στοχευόμενων, έγκυρων και διαρκώς επικαιροποιημένων δράσεων μεταφοράς γνώσεων και ενημέρωσης.
Έτσι, θα λαμβάνονται υπόψη οι ανάγκες των αγροτών και της αγοράς και ταυτόχρονα, θα δημιουργούν μία κουλτούρα αγροτικής καινοτομικής επιχειρηματικότητας.
Προώθηση διαδραστικών δράσεων με παράλληλη επίδειξη πρακτικών εφαρμογής και τεχνολογιών.
Η ανταλλαγή επισκέψεων μεταξύ των αγροτών και των εμπλεκόμενων στην παραγωγή αγροτικών προϊόντων, θα επιτρέπουν στους αγρότες να αλληλεπιδρούν και να ανταλλάσσουν πληροφορίες και τεχνογνωσία,
βελτιώνοντας έτσι τις μεθόδους παραγωγής, αλλά και την ποιότητα των παραγομένων προϊόντων.
Έτσι, θα λαμβάνονται υπόψη οι ανάγκες των αγροτών και της αγοράς και ταυτόχρονα, θα δημιουργούν μία κουλτούρα αγροτικής καινοτομικής επιχειρηματικότητας.
Στήριξη συστήματος παροχής συμβουλών (τεχνικοοικονομικής ανάλυσης) στους αγρότες και στις μικρομεσαίες αγροτικές επιχειρήσεις στις αγροτικές περιοχές από έναν ειδικό φορέα στελεχωμένο με επιστήμονες, με απώτερο σκοπό τη βελτίωση των αγροτικών προϊόντων, την επίτευξη μιας πιο βιώσιμης διαχείρισης, αλλά και την αύξηση της συνολικής απόδοσης της εκμετάλλευσης ή της επιχείρησής τους.
Προώθηση δράσεων για την ενίσχυση της τεχνογνωσίας (KNOW HOW) και της οικονομικής κατάρτισης των πολύ μικρών, μικρών και μεσαίων επιχειρήσεων στις αγροτικές περιοχές.
Αυτός ο στόχος μπορεί να επιτευχθεί με ενίσχυση της προσβασιμότητας και της χρήσης των τεχνολογιών των πληροφοριών και των επικοινωνιών (ΤΠΕ) στις αγροτικές περιοχές.
Ενίσχυση της ανταγωνιστικότητας όλων των τύπων γεωργίας, ενίσχυση της βιωσιμότητας των γεωργικών εκμεταλλεύσεων, προώθηση της οργάνωσης της αλυσίδας τροφίμων και της διαχείρισης κινδύνων στη γεωργία.
Στοχεύουμε στην αναβάθμιση της σχέσης παραγωγής και διάθεσης των αγροτικών προϊόντων, εφόσον η ορθή λειτουργία αυτής της σχέσης αποτελεί έναν σημαντικό παράγοντα αναβάθμισης του αγροδιατροφικού τομέα.
Έτσι, μπορούμε να διασφαλίσουμε μια ολοκληρωμένη παρέμβαση στον αγροδιατροφικό τομέα της πατρίδας μας και προωθούμε ένα νέο πρότυπο της ελληνικής - παραδοσιακής διατροφής.
Στόχος μας είναι η ενίσχυση της ανταγωνιστικότητας της Ελληνικής Γεωργίας σε σχέση με τις χώρες που παράγουν αντίστοιχα αγροτικά προϊόντα και οι οποίες αποτελούν τους εξαγωγικούς ανταγωνιστές μας.
Για να ενισχυθεί η Ανταγωνιστικότητα της Ελληνικής Γεωργίας προτείνουμε τις ακόλουθες ΛΥΣΕΙΣ:
Αύξηση της παραγωγικότητας της ελληνικής γεωργίας.
Αύξηση της αποδοτικότητας της ελληνικής γεωργίας.
Αυτός ο στόχος μπορεί να επιτευχθεί κυρίως με τον τεχνολογικό εκσυγχρονισμό των αγροτικών εκμεταλλεύσεων και με την υιοθέτηση νέων τεχνολογιών.
Άλλωστε, η καινοτομία και η ενσωμάτωση των αποτελεσμάτων της έρευνας διαδραματίζουν ουσιαστικό ρόλο στην αγροτική παραγωγή.
Οργάνωση του αγροτικού τομέα με βάση τις αρχές της σύγχρονης επιχειρηματικότητας.
Προτείνουμε, υποστηρίζουμε και υιοθετούμε τη δημιουργία σύγχρονων, βιώσιμων και ανταγωνιστικών αγροτικών εκμεταλλεύσεων, στα πρότυπα άλλων ανεπτυγμένων χωρών.
Αύξηση της Προσαρμοστικότητας της ελληνικής γεωργίας στις συνθήκες και προκλήσεις της διεθνούς αγοράς.
Στόχος της ΕΛΛΗΝΙΚΗΣ ΛΥΣΗΣ είναι η μείωση του ελλείμματος του εμπορικού ισοζυγίου των αγροτικών προϊόντων, μέσω συγκεκριμένων μέτρων - λύσεων, που είναι οι εξής:
Μείωση των εισαγόμενων αγροτικών προϊόντων.
Υιοθετούμε συγκεκριμένα μέτρα που θα κάνουν τα εγχώρια προϊόντα πιο ανταγωνιστικά από πλευράς κόστους για τον Έλληνα καταναλωτή, αλλά και βελτίωσης της ποιότητας του προϊόντος.
Ταυτόχρονα, ενισχύουμε τη διαπραγματευτική δύναμη των παραγωγών στην αλυσίδα τροφίμων και δημιουργούμε εναλλακτικά δίκτυα διάθεσης των αγροτικών προϊόντων.
Με αυτό τον τρόπο μειώνουμε ουσιαστικά το κόστος παραγωγής των αγροτικών προϊόντων.
Διατήρηση της αυτάρκειας της χώρας σε βασικά αγροτικά είδη.
Για να την υλοποιήσουμε, παρέχουμε συγκεκριμένα εχέγγυα και κίνητρα στους παραγωγούς για τη συνέχιση της ενασχόλησής τους με την καλλιέργεια αυτών των προϊόντων και ενισχύουμε την ασφάλεια του εισοδήματός τους.
Η χρηματοδότηση τους, όπως επίσης των υπολοίπων προτάσεων μας, θα επιτευχθεί μέσω των προγραμμάτων της ΕΕ,
τα οποία δυστυχώς δεν έφταναν ποτέ μέχρι σήμερα εκεί που πρέπει, λόγω της κακής λειτουργίας του δημοσίου.
Αύξηση της εγχώριας παραγωγής σε αγροτικά - διατροφικά προϊόντα, κυρίως σε εκείνους τους τομείς που η εσωτερική αυτάρκεια δεν κρίνεται ικανοποιητική (κυρίως προϊόντα ζωικής παραγωγής - χοιρινό και βόειο κρέας).
Στοχεύουμε στην άρση της αρνητικής σχέσης ζωικής προς φυτική, καθώς επίσης στην αύξηση της κατανάλωσης και της προστιθέμενης αξίας των φυτικών προϊόντων.
Προώθηση της παραγωγής ποιοτικών, ιδιαίτερων, επώνυμων, τοπικών προϊόντων και της διάθεσής τους στην ελληνική αγορά.
Για να γίνει αυτό, θα εφαρμόσουμε συγκεκριμένα μέτρα ενημέρωσης ΟΛΩΝ των Ελλήνων για τα παραγόμενα ανά Περιφέρεια προϊόντα,
ώστε να γίνουν κοινωνοί αυτής της γνώσης και να προβαίνουν σε αγορές - επιλογή αυτών των προϊόντων.
Αύξηση της ποσότητας αλλά και του εύρους των εξαγόμενων γεωργικών προϊόντων (νέα αγροτικά προϊόντα), που θα απευθύνονται σε ανεπτυγμένες ανοικτές οικονομίες, στηριζόμενοι στα συγκριτικά πλεονεκτήματα των εγχώριων αγροτικών προϊόντων και στοχεύοντας στην:
αύξηση της προστιθέμενης αξίας των αγροτικών – διατροφικών προϊόντων κυρίως μέσω της τυποποίησης και της πιστοποίησης, αλλα και της διαφοροποίησης προς νέα και καινοτόμα αγροτικά προϊόντα, που απαιτούν οι καταναλωτές στις εγχώριες και διεθνείς αγορές,
δημιουργία μια σταθερής και αναγνωρίσιμης ποιότητας και ασφάλειας των εξαγώγιμων αγροτικών - διατροφικών προϊόντων υψηλών προδιαγραφών,
εξασφάλιση ικανοποιητικού όγκου παραγωγής με σταθερά ποιοτικά χαρακτηριστικά.
Αυτό θα επιτευχθεί μέσα από σχήματα που θα προκύψουν από διάφορες μορφές συνεργασιών και
ενίσχυση των σχέσεων και του συντονισμού μεταξύ παραγωγής/μεταποίησης και διάθεσης των αγροτικών προϊόντων.
Στόχος μας είναι ο τριπλασιασμός των εξαγωγών σε σχέση με την παραγωγή της χώρας μας, η οποία εξάγει μόνο το 50% της ενώ άλλες χώρες πάνω από το 300%, προωθώντας μόνο τυποποιημένα προϊόντα με το δικό τους brand name.
Αποκατάσταση, διατήρηση και ενίσχυση των Οικοσυστημάτων που εξαρτώνται από τη Γεωργία.
Δίνουμε ιδιαίτερη έμφαση στους ακόλουθους τομείς:Προστασία και διατήρηση της βιοποικιλότητας μέσω της προστασίας και διατήρησης των μεσογειακών αγροτικών συστημάτων και του αγροτικού τοπίου.
Υιοθετούμε και προάγουμε συγκεκριμένο πρόγραμμα αποκέντρωσης / επιστροφής των πολιτών και ανάπτυξης παραγωγικών δραστηριοτήτων στις ορεινές περιοχές, καθώς επίσης και πρόγραμμα προώθησης συγκαλλιεργειών και εγκατάστασης αγροδασικών συστημάτων.
Ορθολογική διαχείριση των υδάτων. Προτείνουμε την εφαρμογή νέων σύγχρονων μέσων αρδευτικών δικτύων και παράλληλα προωθούμε τη γεωργία ακριβείας και τα αρδευτικά συστήματα χαμηλής πίεσης.
Επαναχρησιμοποίηση των υδάτων.
Αντιμετώπιση της υποβάθμισης των εδαφικών συστημάτων και προστασία αυτών που βρίσκονται σε υψηλό κίνδυνο υποβάθμισης.
Προώθηση της αποδοτικότητας των πόρων και μείωση των εκπομπών διοξειδίου του άνθρακα.
Δίνουμε έμφαση στους ακόλουθους τομείς:Αξιοποίηση υπολειμμάτων και υποπροϊόντων των βιομηχανικών ειδών διατροφής, των γεωργικών καλλιεργειών, των κτηνοτροφικών επιχειρήσεων, της μεταποίησης γεωργικών προϊόντων για την παραγωγή βιοαερίου, λιπασμάτων και ζωοτροφών, μέσω συμπράξεων Δημοσίου και Ιδιωτικού Τομέα (ΣΔΙΤ).
Μείωση των εκπομπών υποξειδίου του αζώτου και μεθανίου από τις γεωργικές δραστηριότητες.
Προσαρμογή της γεωργίας στην κλιματική αλλαγή, με παρεμβάσεις στα καλλιεργούμενα είδη και στον τρόπο καλλιέργειας των υπαρχόντων ειδών.
Δίνουμε ιδιαίτερη έμφαση στην Κοινωνική Ένταξη, στη Μείωση της Φτώχειας και στην ουσιαστική Οικονομική Ανάπτυξη των Αγροτικών περιοχών, με έμφαση στους ακόλουθους τομείς:
Βελτίωση της ποιότητας ζωής της υπαίθρου: Αυτό θα το πετύχουμε με ενίσχυση μικρών βασικών υποδομών με τη συνεργασία των Δήμων.
Παράλληλα, προκρίνουμε ένα σχέδιο για την υποδοχή και ενσωμάτωση των νέων «κατοίκων» στην ελληνική ύπαιθρο που προέρχονται από τα αστικά κέντρα.
Ενίσχυση της προσβασιμότητας και της χρήσης των τεχνολογιών στις αγροτικές περιοχές.
Πολυαπασχόληση/Επιχειρηματικότητα: Αυτό το στόχο θα τον πετύχουμε με ενίσχυση της επιχειρηματικότητας και ιδιαιτέρως της οικογενειακής επιχείρησης.
Θα εφαρμόζουμε προγράμματα και δράσεις που θα ενισχύουν δραστηριότητες που σχετίζονται με τις εναλλακτικές μορφές τουρισμού, με θεματικό τουρισμό (πχ οινοτουρισμός ή οικοτουρισμός), αλλά και με τουρισμό που να συνδέεται με τις αγροτικές εργασίες της υπαίθρου (αγροτουρισμός).
Ανακαίνιση, αναβάθμιση και διατήρηση οικιστικού περιβάλλοντος: Υιοθετούμε και εφαρμόζουμε έναν Νέο Ποιοτικό Πολεοδομικό Σχέδιο, που θα συμβάλλει στην αισθητική αναβάθμιση του τοπίου και στη χωροταξική αναβάθμιση των οικισμών.
Δικτύωση: Εφαρμόζουμε μια ορθολογική ανάπτυξη των τοπικών δικτύων προώθησης αγροτικών προϊόντων.
Δίνουμε έμφαση στη δικτύωση και συνεργασία των επιχειρήσεων του αγροτικού τομέα για την επίτευξη οικονομιών κλίμακας.
Προώθηση αγροτικών προϊόντων: Εφαρμόζουμε σύγχρονες δράσεις που προάγουν την ουσιαστική προώθηση και εμπορία των αγροτικών προϊόντων.
Κατάρτιση και μεταφορά γνώσεων: Εφαρμόζουμε Ειδικό Πρόγραμμα συνεχούς εκπαίδευσης, πληροφόρησης και κατάρτισης του αγροτικού πληθυσμού σε καινοτόμες δραστηριότητες με τη συνεργασία των Υπ. Αγροτικής Ανάπτυξης, Παιδείας και Ανάπτυξης.
Καινοτομία: Προωθούμε και εφαρμόζουμε καινοτόμες πρακτικές στους τρόπους παραγωγής, μεταποίησης, επεξεργασίας, διάθεσης και προβολής τοπικών προϊόντων.
Παράλληλα, συνδέουμε ακαδημαϊκά & ερευνητικά ινστιτούτα με τις αγροτικές και μικρομεσαίες επιχειρήσεις.
Σύνθεση πινάκων συστατικών αυτοχθόνων Ελληνικών τροφίμων, αλλά και όλων των τροφίμων που καταναλώνονται στη χώρα μας.
Βελτίωση της ασφάλειας και ποιότητας των Ελληνικών τροφίμων.
Σχεδιασμός για βελτιστοποίηση και προσαρμογή τεχνολογιών, με σκοπό την παραγωγή υψηλής ποιότητας παραδοσιακών και νέων Ελληνικών τροφίμων και προϊόντων προστιθέμενης αξίας.
Ανάπτυξη νέων προϊόντων για την κάλυψη διατροφικών αναγκών και τάσεων στην Ελληνική κοινωνία και στο εξωτερικό, καθώς και Ανάπτυξη και καθιέρωση νέων αγορών (όπως αυτή της Ρωσίας και της Κίνας) για Ελληνικά τρόφιμα.
Απαραίτητες αναλύσεις και άλλες ενέργειες για πιστοποίηση και αναγνώριση τροφίμων ονομασίας προέλευσης από την Ελλάδα (Branding).
Εκσυγχρονισμός των κανονισμών ελέγχου ποιότητας, υγιεινής και ασφάλειας στην τροφική αλυσίδα, και της ανιχνευσιμότητας των τροφίμων στη παραγωγική και εμπορική αλυσίδα.
Προωθούμε ενέργειες για το συνολικό ποιοτικό έλεγχο των τροφίμων και για την ορθή εφαρμογή συστημάτων διαχείρισης της ασφάλειας των τροφίμων υπό Ελληνικές συνθήκες.
Ανταγωνιστική παραγωγή αυτοχθόνων προϊόντων και κατοχύρωση τους ως «Ελληνικά», με την υλοποίηση μελετών γενετικής.
Γενετικός χαρακτηρισμός και κωδικοποίηση της Ελληνικής γενετικής βιοποικιλότητας.
Βελτιστοποίηση τεχνολογιών για αύξηση της παραγωγικότητας και της ποιότητας.
Βελτίωση των παραγωγικών μεθόδων υδατοκαλλιέργειας για σύγχρονη παραγωγή ποιοτικών και υγιεινών προϊόντων.
Προώθηση εξαγωγών βιολογικών προϊόντων καλής ποιότητας και προσιτού κόστους.
Στρατηγικός σχεδιασμός και στόχοι για να αποκτήσει ο τομέας της γεωργίας εθνική ταυτότητα και ευρωπαϊκή διάσταση.
Δημιουργία δικτύων επιστημόνων σε επίπεδο Περιφερειών για την μεταφορά της τεχνολογίας και την αξιοποίηση της γνώσης.
Παροχή Κινήτρων για τη Δημιουργία εργαλείων καινοτομίας με περιφερειακή και εθνική διάσταση για επιλεγμένους σκοπούς έρευνας σε εξειδικευμένα πεδία, όπως υδατοκαλλιέργειες, θερμοκηπιακές καλλιέργειες και οπωροκηπευτικά.
Σύνταξη Ολιστικής Μελέτης από την ΓΓΕΤ για την αντιμετώπιση του «οικοσυστήματος».
Οριζόντια Συνεργασία μεταξύ των Φορέων της Πολιτείας και συγκεκριμένα, των ΥΠΑΑ, ΓΓΕΤ, ΥΠ. ΑΝΑΠΤΥΞΗΣ .
Παροχή κινήτρων στους νέους αγρότες, όπως θέσπιση αφορολόγητου για τα πρώτα 5 χρόνια και ειδικός χαμηλός φορολογικός συντελεστής για τα επόμενα 5, με σκοπό τη δημιουργία Θερμοκηπιακών Καλλιεργειών.
Το κόστος για την οικονομία μας είναι ανύπαρκτο, αφού θα καλυφθεί από τη μείωση της ανεργίας και την κατανάλωση.
Υιοθέτηση του συστήματος των δημοπρατηρίων της Ολλανδίας, για την καλύτερη οργάνωση των πωλήσεων και την κερδοφορία των αγροτών.
Στο σύνολο της επικράτειας οι θερμοκηπιακές καλλιέργειες δεν ξεπερνούν τα 50.000 στρέμματα,
ενώ η Ελλάδα χρειάζεται τουλάχιστον 1.000.000 στρέμματα,
παρόλο που υπάρχουν μεγάλες εκτάσεις γης που είναι αναξιοποίητες.
Υπολογίζεται πως στη Βόρεια Ελλάδα (Κεντρική Μακεδονία έως τον Έβρο) υπάρχουν περίπου 150.000 στρέμματα γης, τα οποία μπορούν να διατεθούν άμεσα στους Έλληνες αγρότες για τη δημιουργία θερμοκηπίων.
Με την ανάπτυξη των θερμοκηπιακών καλλιεργειών θα αυξηθεί κατακόρυφα η ποσότητα των αγροτικών προϊόντων που προορίζονται για εγχώρια κατανάλωση και για εξαγωγές,
ενώ παράλληλα, θα δημιουργηθούν και νέες θέσεις εργασίας στην Βόρεια Ελλάδα (εργάτες, ερευνητικό και επιστημονικό προσωπικό), ο αριθμός των οποίων μπορεί να αγγίξει ακόμα και τις 90.000!
Ως εκ τούτου, γίνεται εύκολα αντιληπτό πως οι θερμοκηπιακές καλλιέργειες μπορούν να αποτελέσουν έναν σημαντικό παράγοντα ανάπτυξης της πρωτογενούς παραγωγής, μείωσης των εισαγωγών και της ανεργίας, καθώς επίσης ενίσχυσης της οικονομίας και του ΑΕΠ της χώρας.
Επαναλειτουργία της Γεωπονικής Σχολής ως βασικό προμηθευτή πρώτων υλών καλλιέργειας και σποράς, έρευνας και εξέλιξης, ώστε να απαγκιστρωθούμε από τις πολυεθνικές εταιρείες με πρώτες ύλες γενετικά τροποποιημένες και ασύμβατες με το τοπικό κλίμα και έδαφος.
Για να επιτευχθεί ο στόχος της ανάπτυξης θερμοκηπιακών καλλιεργειών,
εκτός από το ότι τα θερμοκήπια πρέπει να κατασκευάζονται στην Ελλάδα και όχι να εισάγονται, δημιουργώντας νέες επενδυτικές ευκαιρίες και μειώνοντας την ανεργία,
η ΕΛΛΗΝΙΚΗ ΛΥΣΗ προτείνει τα ακόλουθα μέτρα:Μέριμνα για τη δημιουργία και θέσπιση ειδικού νομικού πλαισίου που θα ρυθμίζει τους όρους και τις σχέσεις λειτουργίας των θερμοκηπιακών επιχειρήσεων.
Ειδική εκπαίδευση και επιμόρφωση των ιδιοκτητών και του προσωπικού που απασχολείται στις θερμοκηπιακές καλλιέργειες για την απόκτηση της απαραίτητης τεχνογνωσίας (KNOW HOW).
Συνεργασία με εξειδικευμένους γεωπόνους για την αύξηση της ποσότητας και τη βελτίωση της ποιότητας των αγροτικών προϊόντων που θα παράγονται από τις θερμοκηπιακές καλλιέργειες, με έμφαση στη χρήση νέων τεχνικών καλλιέργειας φιλικών προς το περιβάλλον και την αποφυγή χημικών σκευασμάτων.
Υιοθέτηση ενός διεθνούς brand name για τα παραγόμενα θερμοκηπιακά προϊόντα.
Η ΕΛΛΗΝΙΚΗ ΛΥΣΗ πιστεύει ότι η μόνη διέξοδος για την οικονομική ανάπτυξη της Ελλάδας είναι η «πραγματική παραγωγή».
Στην Ελλάδα του σήμερα υπάρχει μόνο αυξημένη κατανάλωση, με ελάχιστη παραγωγή!
Δυστυχώς σε αυτή την κατάσταση έφεραν την χώρα μας όλες οι κυβερνήσεις που πέρασαν, από τη μεταπολίτευση και μετά.
Αυτός είναι και ο λόγος που η Ελλάδα δεν μπορεί να ξεφύγει από τον φαύλο κύκλο του δανεισμού και της αδυναμίας αποπληρωμής των χρεών.
Η ΕΛΛΗΝΙΚΗ ΛΥΣΗ έχει την πολιτική βούληση να υλοποιήσει όλες τις προτάσεις της στον τομέα της αγροβιοδιατροφής, ώστε η Ελλάδα να καταστεί αυτάρκης και να ανακάμψει οικονομικά!
ΙΙ. Κτηνοτροφία
Η κτηνοτροφία περιλαμβάνει τους τομείς της αιγοπροβατοτροφίας, χοιροτροφίας, εκτροφής βοοειδών, αγελαδοτροφίας και πτηνοτροφίας με έμφαση στην λευκή γαλοπούλα που είναι από τους βασικούς κλάδους πρωτογενούς παραγωγής στην Ελλάδα, καθώς και κύρια απασχόληση των Ελλήνων που ζουν στην ύπαιθρο.
Σε ολόκληρη την χώρα (ηπειρωτική και νησιωτική) υπάρχουν πολλές κτηνοτροφικές μονάδες (κυρίως μικρές και μεσαίες) και από αυτή την ενασχόληση εξασφαλίζουν εισόδημα χιλιάδες αγροτικές οικογένειες, συνεισφέροντας παράλληλα σημαντικά στην αγροτική ανάπτυξη.
Ωστόσο, προκαλεί εντύπωση το γεγονός πως στην Ελλάδα, η κτηνοτροφική παραγωγή παρουσιάζει σταθερή μείωση τα τελευταία χρόνια, με αποτέλεσμα να μην επαρκεί ούτε για να καλύψει τις εσωτερικές ανάγκες για κατανάλωση κρέατος.
Χαρακτηριστικό είναι πως μέχρι σήμερα, η Ελλάδα καλύπτει τις καταναλωτικές της ανάγκες σε κρέας με μαζικές εισαγωγές.
Υπολογίζεται πως το 85 % του βόειου κρέατος, το 69% του χοίρειου κρέατος και το 17% των πουλερικών που κυκλοφορούν στην ελληνική αγορά είναι εισαγωγής.
Παράλληλα, χιλιάδες κτηνοτρόφοι έχουν εγκαταλείψει το επάγγελμά τους, ενώ πολλοί άλλοι βρίσκονται στα όρια της εγκατάλειψης.
Αυτή η κατάσταση επιδρά αρνητικά σε εκατοντάδες επιχειρήσεις που δραστηριοποιούνται σε άλλους τομείς της οικονομίας, που όμως εξαρτώνται από την παραγωγή ζωικών προϊόντων.
Έτσι, χιλιάδες εργαζόμενοι έρχονται αντιμέτωποι με την ανεργία και το κράτος χάνει πολύτιμα έσοδα.
Τα τελευταία χρόνια, η ΕΕ παρέχει κίνητρα για στροφή στη βιολογική κτηνοτροφία και αυτή η πολιτική αποτελεί μια καλή ευκαιρία για να αναπτυχθεί ο συγκεκριμένος τομέας της πρωτογενούς παραγωγής στην Ελλάδα.
Η κτηνοτροφία αποτελεί παραδοσιακά έναν από τους δυναμικότερους παραγωγικούς κλάδους της χώρας μας.
Η κύρια μορφή εκτροφής είναι η εκτατική που δεν διαφέρει σημαντικά από τη βιολογική, ενώ ο εκτατικός τρόπος παραγωγής συμβάλει στη βελτίωση της ποιότητας των παραγόμενων προϊόντων και στη μείωση του κόστους.
Παγκοσμίως, η παραγωγή κρέατος αποτελεί τη βασική παραγωγική κατεύθυνση των κτηνοτροφικών εκμεταλλεύσεων.
Κύρια χώρα παραγωγής είναι η Κίνα, ενώ τη δεύτερη θέση σε παραγωγή χοίρειου και πρόβειου κρέατος καταλαμβάνει παγκοσμίως η Ε.Ε, ακολουθούμενες από την Ν. Ζηλανδία - Αυστραλία και τις ΗΠΑ.
Ειδικότερα, όσον αφορά το πρόβειο κρέας, το οποίο έχει παγκοσμίως την πιο αυξημένη κατανάλωση, οι κύριες χώρες παραγωγής στην Ε.Ε. είναι η Ελλάδα, η Ιταλία, η Πορτογαλία, η Ισπανία και η Γαλλία.
Η Ελλάδα παράγει σημαντικό ποσοστό σε πρόβειο γάλα και κρέας στην Ε.Ε (μεικτή κατεύθυνση) με παράλληλα υψηλό αριθμό εκτρεφόμενων ζώων.
Η βιολογική προβατοτροφία στη χώρα μας αυξήθηκε την περίοδο 2002- 2006, με αποτέλεσμα ο αριθμός των βιολογικά εκτρεφόμενων ζώων να αυξηθεί κατά 260% αντιπροσωπεύοντας έτσι το 2,9% των συνολικών εκτρεφόμενων προβάτων στην Ελλάδα και το 9% των βιολογικά εκτρεφόμενων προβάτων στην ΕΕ.
Οι κτηνοτροφικές εκμεταλλεύσεις στην Ελλάδα είναι μικρές, οικογενειακές και εκτατικές.
Παρουσιάζουν υψηλό βαθμό διαφοροποίησης αναφορικά με το ζωικό κεφάλαιο, τον εξοπλισμό, τις εγκαταστάσεις και την παραγωγικότητα.
Τελευταία, υπάρχει μία τάση εγκατάστασης νέων, μοντέρνων και εντατικών εκμεταλλεύσεων σε πεδινές περιοχές.
Αυτές συνήθως παράγουν ζωοτροφές για να καλύψουν όλες ή ένα μέρος των αναγκών των εκτρεφόμενων ζώων και εμφανίζουν μεγαλύτερο επενδυμένο κεφάλαιο.
Στις ορεινές περιοχές μας το παραγωγικό σύστημα της κτηνοτροφίας μοιάζει πολύ με το βιολογικό, δίνοντας έτσι ένα συγκριτικό πλεονέκτημα στους Έλληνες κτηνοτρόφους σε σχέση με τους Ευρωπαίους ανταγωνιστές τους.
Η βιολογική κτηνοτροφία εντοπίζεται κυρίως σε ορεινές και ημιορεινές περιοχές, όπου υπάρχουν άφθονοι διαθέσιμοι βοσκότοποι.
Παρόλα αυτά, το ζωικό κεφάλαιο των εκμεταλλεύσεων αυτών είναι μικρό, αφού το κοπάδι αποτελείται από λιγότερο παραγωγικές φυλές, οι οποίες όμως είναι αυτόχθονες και καλά προσαρμοσμένες στο περιβάλλον.
Το μεγαλύτερο ποσοστό παραγωγικών δαπανών της κτηνοτροφίας, καταλαμβάνει το αναλώσιμο κεφάλαιο και πιο συγκεκριμένα το κόστος διατροφής.
Έτσι, στην περίπτωση της βιολογικής παραγωγής, το κόστος των αγοραζόμενων ζωοτροφών είναι ελαφρώς μεγαλύτερο σε σχέση με το αντίστοιχο κόστος στη συμβατική παραγωγή.
Αυτό οφείλεται στην αυξημένη τιμή αγοράς των βιολογικών ζωοτροφών και όχι στην αγοραζόμενη ποσότητά τους.
Η βιολογική κτηνοτροφία φαίνεται να είναι λιγότερο εντατική σε εργασία (μικρότερο κόστος εργασίας κατά 23,89%), ενώ η παρουσία αλλοδαπού εργάτη είναι περισσότερο συνηθισμένη στη συμβατική (εκτατική) εκτροφή.
Η βιολογική εκτροφή είναι λιγότερο εντατική σε εργασία λόγω του μηχανολογικού εξοπλισμού, των κτιρίων και του ζωικού κεφαλαίου.
Αξίζει επίσης να σημειωθεί ότι χωρίς την επιδότηση, η βιολογική κτηνοτροφία είναι ασύμφορη, ενώ παρουσιάζει σχεδόν τετραπλάσιο καθαρό κέρδος σε σύγκριση με τη συμβατική, το οποίο όμως οφείλεται στην επιδότηση της βιολογικής παραγωγής και ΟΧΙ στις τιμές των βιολογικών προϊόντων!
Οι προτάσεις - μέτρα που προτείνει η ΕΛΛΗΝΙΚΗ ΛΥΣΗ για την ανάπτυξη και ενίσχυση της κτηνοτροφίας στην Ελλάδα, είναι οι εξής:
Στρατηγικό σχέδιο που θα καταρτιστεί από το Υπουργείο Αγροτικής Ανάπτυξης και τις Περιφέρειες και θα περιλαμβάνει όλες τις κτηνοτροφικές μονάδες ανά περιφέρεια, τους τομείς που δραστηριοποιούνται και τις προοπτικές που υπάρχουν για περεταίρω ανάπτυξη.
Ειδική μέριμνα για τα βοσκοτόπια.
Συνεργασία με τις περιφέρειες για την καταγραφή των κατά τόπους διαθέσιμων εκτάσεων βόσκησης.
Θα αξιοποιηθούν όλα τα διαθέσιμα βοσκοτόπια της χώρας και θα αποδοθούν στους κτηνοτρόφους (η έκταση που θα αποδοθεί θα είναι ανάλογη του μεγέθους της εκάστοτε κτηνοτροφικής μονάδας) με μακροχρόνια μίσθωση, το τίμημα της οποία θα εκτιμηθεί όσο γίνεται χαμηλότερα.
Μέριμνα του Υπουργείου Αγροτικής Ανάπτυξης για συστηματικό, εντατικό και περιοδικό κτηνιατρικό έλεγχο όλων των κοπαδιών της χώρας και άμεση περίθαλψη των ζώων που νοσούν, με χαμηλό αντίτιμο που θα αποδίδει ο κτηνοτρόφος.
Με αυτό τον τρόπο θα επιτευχθεί η αποτελεσματική αντιμετώπιση των ζωονόσων, που αποτελούν το μεγαλύτερο πρόβλημα που έχουν να αντιμετωπίσουν οι κτηνοτρόφοι.
Σχεδιασμός προγραμμάτων οικονομικών αποζημιώσεων για κτηνοτρόφους που έχουν πληγεί είτε λόγω φυσικών καταστροφών είτε λόγω νόσου των κοπαδιών, ώστε να εξασφαλίζεται πως θα αναπληρωθεί το χαμένο εισόδημα του πληγέντος κτηνοτρόφου.
Εξέταση δυνατοτήτων ασφάλισης τους έναντι τέτοιων κινδύνων, από τις ασφαλιστικές εταιρείες.
Υιοθέτηση των νέων τεχνολογιών στην κτηνοτροφία και ειδική εκπαίδευση στους κτηνοτρόφους, ώστε να ενημερωθούν και να εξοικειωθούν με τη χρήση τους.
Έτσι, ο Έλληνας κτηνοτρόφος θα έχει τις ίδιες δυνατότητες, τις ίδιες ευκαιρίες και τον ίδιο εξοπλισμό με τους κτηνοτρόφους άλλων αναπτυγμένων ευρωπαϊκών χωρών, όπως η Ολλανδία.
Ενίσχυση και παροχή κινήτρων στους επαγγελματίες κτηνοτρόφους με τη σωστή χρήση των ευρωπαϊκών προγραμμάτων για παραγωγή ιδιοπαραγόμενων ζωοτροφών.
Έτσι, οι κτηνοτρόφοι θα είναι αυτάρκεις και δεν θα εξαρτώνται από εισαγόμενες ζωοτροφές.
Μείωση των αυξημένων φορολογικών συντελεστών στο 5% για το εγχώριο κρέας και αύξηση των φορολογικών συντελεστών στο εισαγόμενο όπου τυχόν επιτρέπεται από την ΕΕ, ώστε οι Έλληνες καταναλωτές να προτιμούν τα εγχώρια προϊόντα.
Φορολογικές ελαφρύνσεις σε όσους κτηνοτρόφους απασχολούν Έλληνες στις κτηνοτροφικές τους μονάδες.
Επαναφορά του ορίου ηλικίας συνταξιοδότησης αγροτών/κτηνοτρόφων στα 65 έτη και όχι στα 67 έτη που ισχύει σήμερα!
Άλλωστε, δεν πρέπει να ξεχνάμε πως οι αγρότες και οι κτηνοτρόφοι είναι σκληρά εργαζόμενοι και μάλιστα υπό αντίξοες συνθήκες.
Αξιοποίηση των ανανεώσιμων πηγών ενέργειας (π.χ. ηλιακή, γεωθερμία, αιολική) για τη λειτουργία των κτηνοτροφικών μονάδων.
Έτσι, θα έχουμε κτηνοτροφικές μονάδες φιλικές προς το περιβάλλον και μειωμένο κόστος ενέργειας για τους κτηνοτρόφους.
Ίδρυση κέντρων αξιοποίησης και ανάπτυξης των Ελληνικών ζωικών φυλών για μεγαλύτερη απόδοση γάλακτος είτε κρέατος με αντοχή στις ασθένειες.
Δημιουργία κέντρων επώασης λευκής γαλοπούλας.
Σύσταση κέντρων χονδρικής πώλησης προϊόντων ανά νομαρχία, συνδεδεμένων διαδικτυακά μεταξύ τους και προσιτών στο κοινό για απ' ευθείας αγορά χωρίς μεσάζοντες.
Για την ΕΛΛΗΝΙΚΗ ΛΥΣΗ, η στήριξη των κτηνοτρόφων είναι υποχρέωση, γιατί έτσι στηρίζονται η εθνική οικονομία και η ελληνική περιφέρεια, αφού οι κτηνοτρόφοι αποτελούν βασικούς συντελεστές βιωσιμότητας της υπαίθρου.
Ταυτόχρονα, η έμφαση στην κτηνοτροφική παραγωγή μπορεί να εξασφαλίσει και την αυτάρκεια της χώρας.
Η ΕΛΛΗΝΙΚΗ ΛΥΣΗ επιδιώκει τη δημιουργία μιας ισχυρής και οικονομικά εύρωστης Ελλάδας και η βάση για την επίτευξη αυτού του στόχου είναι πρωτίστως η ενίσχυση της αγροτικής / κτηνοτροφικής παραγωγής.
ΙΙΙ. Παραγωγή Γαλακτοκομικών Προϊόντων
Τα γαλακτοκομικά προϊόντα είναι από τις πλέον απαραίτητες ομάδες τροφίμων που βρίσκονται ή τουλάχιστον οφείλουν να βρίσκονται σε κάθε ελληνικό σπίτι.
Αναμφισβήτητα αποτελούν έναν από τους μεγαλύτερους κλάδους τροφίμων στην χώρα μας.
Οι επιχειρήσεις αυτού του Κλάδου επενδύουν συνεχώς σε παραγωγικές εγκαταστάσεις και εξοπλισμό, αλλά και στην ανάπτυξη νέων προϊόντων, προκειμένου να καλύπτονται οι απαιτήσεις των καταναλωτών.
Παρόλα αυτά - κυρίως λόγω της οικονομικής κρίσης - τα τυροκομικά και γαλακτοκομικά προϊόντα βρίσκονται σε συνεχή πτωτική πορεία.
Η αγορά των γαλακτοκομικών και τυροκομικών προϊόντων στη χώρα μας χαρακτηρίζεται από μεγάλη συγκέντρωση. Υπάρχουν πολλές εταιρείες κάθε μεγέθους.
Τα μερίδια αγοράς τους μοιράζονται κυρίως μεταξύ των μεγάλων εταιρειών και ΜΟΝΟ σε ΤΟΠΙΚΟ επίπεδο υπάρχουν σημαντικές διαφοροποιήσεις στις προτιμήσεις των καταναλωτών.
Στην περίοδο των μνημονίων είναι σύνηθες το φαινόμενο οι Έλληνες καταναλωτές να στρέφονται σε γαλακτοκομικά προϊόντα με «Ιδιωτική Ετικέτα», όπου μερικές φορές τίθενται θέματα ποιότητας και ασφάλειας.
Η εισαγωγή 332.063 τόνων γαλακτοκομικών το 2009, με το γάλα να καλύπτει τους 293.062 τόνους από αυτές τις εισαγωγές, όπου το 80% προέρχεται από την Γερμανία, Ολλανδία και Γαλλία είναι ΑΠΑΡΑΔΕΚΤΟ ΚΑΙ ΑΔΙΑΝΟΗΤΟ για μία χώρα που έχει την δυνατότητα και την τεχνογνωσία για παραγωγή γάλακτος και γαλακτοκομικών προϊόντων!!
Όσον αφορά τις εξαγωγές των γαλακτοκομικών προϊόντων, το 2009 ανήλθαν σε 41.011 τόνους, παρουσιάζοντας αύξηση 27,9% σε σχέση με το 2008.
Το κυριότερο προϊόν εξαγωγής μας είναι το γιαούρτι που απέσπασε μερίδιο 53% (δηλαδή, 22.015 τόνοι) από τη συνολική ποσότητα εξαγωγών του 2009.
Η Ολλανδία, η Μ. Βρετανία, η Βουλγαρία και η Ιταλία, απορρόφησαν το 67% των εξαγωγών μας το 2009.
Το γάλα συγκαταλέγεται στις κύριες γεωργικές παραγωγές της ΕΕ, όπου περισσότερες από 1.000.000 εκμεταλλεύσεις παράγουν ετησίως 148.0. 000 τόνους γάλακτος, αξίας ίσης προς 41 δις Ευρώ.
Η μεταποίηση του γάλακτος απασχολεί περίπου 400.000 άτομα στο σύνολο της ΕΕ και αντιπροσωπεύει συνολικό κύκλο εργασιών της τάξης των 120 δις Ευρώ.
Από την άλλη μεριά, το μη επεξεργασμένο γάλα που παραδίδεται στα γαλακτοκομεία μετατρέπεται σε ένα ευρύ φάσμα παράγωγων προϊόντων που προορίζονται για ανθρώπινη κατανάλωση, για ζωοτροφές ή για τη βιομηχανία.
Επιχειρώντας μια ιστορική αναδρομή στην αγορά γάλακτος στο πλαίσιο της ΕΕ, διαπιστώνεται πως αυτή δεν ήταν ελεύθερη.
Έτσι, το 1984 θεσπίστηκε στο πλαίσιο της Κοινής Αγροτικής Πολιτικής μια Ποσόστωση Γάλακτος ανά χώρα, προκειμένου να αντιμετωπιστούν τα διαρθρωτικά πλεονάσματα που ήταν αποτέλεσμα της έλλειψης ισορροπίας μεταξύ της προσφοράς και ζήτησης γάλακτος και γαλακτοκομικών προϊόντων.
Το καθεστώς των ποσοστώσεων γάλακτος ίσχυε μέχρι την 31 Μαρτίου 2015 και απέδιδε σε κάθε Κράτος μέλος μια εθνική ποσόστωση παραδόσεων για το γάλα που παραδίδεται σε αγοραστές (κυρίως γαλακτοκομεία) και μια εθνική ποσόστωση άμεσων πωλήσεων για τις άμεσες πωλήσεις και διαθέσεις γάλακτος στους καταναλωτές, καθώς και για όλες τις πωλήσεις και διαθέσεις άλλων γαλακτοκομικών προϊόντων.
Επιπλέον, προέβλεπε ότι, κάθε υπέρβαση οποιασδήποτε από τις εθνικές ποσοστώσεις καθιστά το Κράτος μέλος «Υπόχρεο Καταβολής Εισφοράς» στην Κοινότητα.
Το Σύστημα των Ποσοστώσεων εφαρμόστηκε προκειμένου να σταματήσει η υπερπαραγωγή γάλακτος σε επίπεδο ΕΕ, που προέρχεται κυρίως από τις Χώρες της Βόρειας Ευρώπης και τις Κάτω Χώρες.
Η Ελλάδα εντάχθηκε σ' αυτό το Σύστημα Ποσοστώσεων, παρά το γεγονός ότι η εγχώρια παραγωγή της δεν επαρκούσε για την κάλυψη της κατανάλωσης!!
Όλο το διάστημα εφαρμογής του μέτρου των ποσοστώσεων η Δανία, η Ολλανδία και η Αυστρία υπερέβησαν τόσο τις εθνικές τους παραδόσεις, όσο και τις ποσοστώσεις άμεσων πωλήσεων κατά 200.0 τόνους!
Από την άλλη πλευρά, οι υπόλοιπες χώρες της ΕΕ δεν μπόρεσαν καν να προσεγγίσουν τις ποσοστώσεις των εθνικών τους παραδόσεων, με αποτέλεσμα την εισαγωγή γάλακτος από τις παραπάνω χώρες.
Η ΕΛΛΗΝΙΚΗ ΛΥΣΗ έχοντας επίγνωση των δυνατοτήτων παραγωγής γάλακτος και γαλακτοκομικών προϊόντων από ελληνικές επιχειρήσεις, όπως και του ΝΕΟΥ ΠΛΑΙΣΙΟΥ που διαμορφώνεται από την παύση του καθεστώτος των Ποσοστώσεων, προτείνει τις παρακάτω άμεσες και βιώσιμες λύσεις για την ενίσχυση και ανάπτυξη του κλάδου των γαλακτοκομικών προϊόντων, που είναι οι ακόλουθες:
Αλλαγή Μοντέλου Παραγωγής Αγελαδινού Γάλακτος και Γαλακτοκομικών Προϊόντων.
Για να πραγματοποιηθεί αυτό απαιτείται η άμεση εφαρμογή των ακόλουθων μέτρων:
Ενθάρρυνση της συμμετοχής σε οργανώσεις παραγωγών που μπορούν να βοηθήσουν τους κτηνοτρόφους να βελτιώσουν τη θέση τους στην αλυσίδα εφοδιασμού.
Λήψη στοχευμένων μέτρων μεταφοράς τεχνογνωσίας (KNOW HOW) στους κτηνοτρόφους, ώστε να βελτιώσουν την τεχνική και οικονομική τους απόδοση.
Υποστήριξη και ανάπτυξη της αειφόρου και ανταγωνιστικής παραγωγής εξαγώγιμων γαλακτοκομικών προϊόντων.
Θέσπιση ειδικών φορολογικών λύσεων και απλών μέσων αντιστάθμισης κινδύνων, όπως είναι για παράδειγμα οι συμβάσεις σταθερού περιθωρίου, στις οποίες θα έχουν εύκολη πρόσβαση οι κτηνοτρόφοι.
Στο πλαίσιο της εγχώριας αγοράς, το Υπ. Αγροτικής Ανάπτυξης σε συνεργασία με τα Υπ. Υγείας και Παιδείας, να υποστηρίξει την προώθηση των ευεργετικών αποτελεσμάτων που έχει η κατανάλωση γαλακτοκομικών προϊόντων για την υγεία, παράμετρος η οποία έχει ήδη επιβεβαιωθεί από πρόσφατες επιστημονικές έρευνες.
Το Υπ. Αγροτικής Ανάπτυξης σε συνεργασία με το ΥΠΟΙΚ και το ΥΠΑΝ να ενισχύσει το κανονιστικό πλαίσιο, όσον αφορά στην αγορά λιανικού εμπορίου, ώστε να ρυθμιστεί η κερδοσκοπία εκ μέρους των εμπόρων λιανικής και να βελτιωθεί η ικανότητα των γεωργών να αποσβένουν τις δαπάνες τους.
Προώθηση Καινοτόμων Γαλακτοκομικών Προϊόντων, τα οποία προορίζονται για τομείς, όπως η αθλητική, η ιατρική ή η βρεφική διατροφή.
Αυτά τα προϊόντα βασίζονται σε ορό γάλακτος και άλλα γαλακτοκομικά συστατικά και συνιστούν κατηγορίες προϊόντων υψηλής αξίας με ταχεία ανοδική πορεία τόσο στην εγχώρια όσο και στις διεθνείς αγορές.
Σύναψη Ειδικών Συμφωνιών με χώρες που προωθούν Πρότυπα Υγιεινής Διατροφής, όπως για παράδειγμα το πρόγραμμα διανομής γάλακτος στα σχολεία στην Κίνα και προώθηση επιλεγμένων ελληνικών γαλακτοκομικών προϊόντων μέσω αυτών των προγραμμάτων.
Εφαρμογή Καθεστώτος Τιμαριθμικά Καθορισμένης Τιμής τους γάλακτος, που θα επιτρέπει στους κτηνοτρόφους να «κλειδώνουν» οικειοθελώς ένα ποσοστό του παραγόμενου γάλακτός τους σε καθορισμένη τιμή για τρία έτη.
Η τιμή αυτή θα επαναπροσδιορίζεται σε ετήσια βάση προκειμένου να συνεκτιμηθεί σε έναν επαρκή βαθμό ο πληθωρισμός κόστους των εισροών.
Έτσι, οι κτηνοτρόφοι θα μπορούν να «κλειδώσουν» ένα ικανοποιητικό μέρος του περιθωρίου κέρδους τους, χωρίς να έχουν άγχος για τις τιμές της επόμενης χρονιάς.
Παρόμοιο σύστημα έχει τεθεί σε εφαρμογή από το 2010 σε 4 Κράτη και όλα τους υπερκαλύφθηκαν, διότι προσέφεραν στους κτηνοτρόφους μεγάλο βαθμό βεβαιότητας ως προς το εισόδημα που θα λάμβαναν για μέρος της παραγωγής τους γάλακτος.
Εκτιμάται ότι το 22% του συνόλου του γάλακτος που αγοράστηκε στο πλαίσιο αυτού του καθεστώτος στα 4 προαναφερθέντα κράτη, όπως και οι κτηνοτρόφοι που συμμετείχαν στο καθεστώς αυτό επανήλθαν για να αποκομίσουν περαιτέρω οφέλη τις επόμενες χρονιές.
Από οικονομικής σκοπιάς, αναθεώρηση της βάσης των διατάξεων που λειτουργούν ως «δίχτυ ασφαλείας».
Οι τιμές των γαλακτοκομικών προϊόντων στο πλαίσιο παρεμβάσεων είναι αμετάβλητες από τα μέσα του 2008.
Προτείνεται λοιπόν ίδρυση Εποπτικού Μηχανισμού και διαδικτυακή πώληση προϊόντων μέσω των κέντρων χονδρικής πώλησης στο Υπ. Αγροτικής Ανάπτυξης που θα παρακολουθεί σε διαρκή βάση τη συνάφεια που θα έχει το προαναφερθέν «δίχτυ ασφαλείας» με το κόστος παραγωγής.
Όσον αφορά τους συνεταιρισμούς, προτείνουμε την καθιέρωση Ειδικού Πλαισίου Σύστασης Νέων Κτηνοτροφικών Συνεταιρισμών, που θα προάγουν τις Συνέργιες και θα αυξάνουν τον αριθμό των ζώων που θα παράγουν γάλα.
Στην ΕΕ και ιδιαίτερα στη χώρα μας υπάρχουν μικρής κλίμακας κτηνοτρόφοι (από 15-40 αγελάδες ανά κτηνοτρόφο).
Έτσι, προωθούμε με βάση Ειδικό Στρατηγικό Σχέδιο την ομαδοποίησή τους, για να έχουν καλύτερο αποτέλεσμα στο επίπεδο των τιμών.
Η Σύσταση αυτών των Κτηνοτροφικών μετοχικών ΑΕ θα γίνει με βάση το σχεδιασμό που έχουμε καταρτίσει και που στηρίζεται στα επιτυχημένα πρότυπα της Νέας Ζηλανδίας και των ΗΠΑ, προσαρμοσμένο αντίστοιχα στα ελληνικά δεδομένα.
Με βάση το σχεδιασμό μας, οι συνεταιρισμοί θα δίνουν προτεραιότητα στις αποδόσεις για τους μετόχους τους (κτηνοτρόφους), είτε υπό μορφή μερίσματος είτε με τιμή γάλακτος.
Η ευημερία και το μέγιστο επιχειρηματικό συμφέρον των μελών τους θα αποτελούν τη βάση της δραστηριότητάς τους!
Επίσης, αυτοί οι συνεταιρισμοί θα είναι σε θέση να ενεργούν ως ενδιάμεσοι φορείς για την παροχή στους κτηνοτρόφους επιλογών διαχείρισης της αστάθειας, όπως συμβάσεις καθορισμού τιμών ή ευκαιρίες «κλειδώματος» της τιμής του γάλακτος ή/και των περιθωρίων για καθορισμένη χρονική περίοδο.
Τέλος, θα εισηγούνται οι συνεταιρισμοί προτάσεις για βελτίωση της ποιότητας των προϊόντων, αλλά και καλύτερης θεσμικής λειτουργίας τους, με σκοπό τη δημιουργία του ιδανικότερου πλαισίου λειτουργίας των κτηνοτρόφων.
Η αδυναμία των γαλακτοπαραγωγών να ανακτήσουν μέρος του κόστους από την αλυσίδα λιανικού εμπορίου αντιμετωπίζεται από την ΕΛΛΗΝΙΚΗ ΛΥΣΗ με συγκεκριμένα μέτρα.
Στις ακραίες μειώσεις των βασικών γαλακτοκομικών προϊόντων, οι έμποροι λιανικής πώλησης επιδιώκουν και κερδίζουν το επιθυμητό γι' αυτούς ποσό, σε αντίθεση με τους παραγωγούς, που βλέπουν το εισόδημά τους να μειώνεται.
Για την αντιμετώπιση αυτού του «νοσηρού» φαινομένου, δημιουργούμε άμεσα Ειδική Διαδικασία Πρόσβασης των νεοσύστατων Κτηνοτροφικών ΑΕ στο Λιανικό Εμπόριο.
Αυτό επιτυγχάνεται με την Ίδρυση σε πρώτη Φάση στις πόλεις: Αθήνα, Θεσσαλονίκη, Πάτρα, Ηράκλειο, Λάρισα, Ιωάννινα, Αγρίνιο, Σέρρες και Αλεξανδρούπολη, Ειδικών Κέντρων Αγοράς Γαλακτοκομικών Προϊόντων, σε σημεία των πόλεων που θα είναι εύκολη η πρόσβαση των πολιτών.
Εκεί, οι Κτηνοτροφικοί ΑΕ, θα μπορούν να διαθέτουν τα εμπορεύματά τους ΑΠΕΥΘΕΙΑΣ στους πολίτες «σπάζοντας» έτσι τα καρτέλ των πολυκαταστημάτων και τα μονοπώλια μερικών super markets, που κάποια εξ αυτών λειτουργούν και σε τοπικό -περιφερειακό επίπεδο.
Κλείνοντας, πρέπει να προσεχθεί ιδιαίτερα το θέμα της ΦΕΤΑΣ, η προστασία της ονομασίας της οποίας έχει αρθεί για τις χώρες εκτός Ευρώπης, όπως είναι ο Καναδάς.
Ακόμη χειρότερα, πολλές επιχειρήσεις στην Ευρώπη χρησιμοποιούν παράνομα την ονομασία ΦΕΤΑ για τα προϊόντα τους, επειδή δεν υπάρχει ένας ελληνικός οργανισμός που να ελέγχει τι συμβαίνει σε άλλες χώρες.
Η ΦΕΤΑ είναι ένα πολύ μεγάλο περιουσιακό στοιχείο της Ελλάδας που μπορεί να της προσφέρει πολλαπλά έσοδα και θέσεις εργασίας, οπότε οφείλει να δοθεί ιδιαίτερη σημασία εκ μέρους της Πολιτείας.
III. Φυτική καλλιέργεια
Για την ΕΛΛΗΝΙΚΗ ΛΥΣΗ η ποικιλία που υπάρχει στην Ελληνική Γη σε αρωματικά και φαρμακευτικά φυτά (ασφαλώς όχι σε αυτά του ολιστικού προγράμματος της κυβέρνησης), σε βότανα αλλά και σε super foods είναι τόσο μεγάλη, που δυστυχώς οι κυβερνώντες από τη Μεταπολίτευση και μετά, είτε αγνοούν, είτε εσκεμμένα δεν έχουν προωθήσει δράσεις και πολιτικές αποφάσεις για την εντατική και παραγωγική τους καλλιέργεια.
Ότι έχει γίνει μέχρι σήμερα στον τομέα αυτό, οφείλεται ως επί το πλείστον σε πρωτοβουλίες λίγων δραστήριων Ελλήνων της υπαίθρου και μερικών επιχειρηματιών που είχαν από μόνοι τους την ευφυΐα να προχωρήσουν σε τέτοιου είδους εναλλακτικές καλλιέργειες.
Η ΕΛΛΗΝΙΚΗ ΛΥΣΗ έχει επικεντρώσει ενδεικτικά 14 εναλλακτικές καλλιέργειες που είναι ικανές να προσδώσουν στον Έλληνα αγρότη, αλλά και νέο επιχειρηματία, πολύ μεγαλύτερο όφελος από εκείνο που προσδοκά από την παραγωγή φρούτων και λαχανικών.
Η καλλιέργεια αυτών των 14 προϊόντων επιτυγχάνει αποδόσεις κατά μέσο όρο 2.500 ευρώ ανά στρέμμα, στην τιμή παραγωγού.
Έτσι, η καλλιέργεια ενός ή κάποιων εκ των αρωματικών και φαρμακευτικών φυτών, βοτάνων, με συνδυασμένη παραγωγή αιθέριων ελαίων από φυτά, μέσω μίας καθετοποιημένης μονάδας τυποποίησης, μπορεί να αγγίξει και τα 75.000 ευρώ, σε βάθος τριετίας για 10 στρέμματα καλλιέργειας.
Οι δυνατότητες ανάπτυξης των «superfoods» και αρωματικών φαρμακευτικών φυτών στη χώρα μας, τόσο στον πρωτογενή όσο και στον τομέα μεταποίησης, είναι τεράστιες αφού τα πλεονεκτήματα είναι πάρα πολλά στη συγκεκριμένη κατηγορία, σε σχέση με τα περισσότερα συμβατικά γεωργικά προϊόντα.
Η ζήτηση στο ράφι του καταναλωτή αυξάνεται διαρκώς και οι παραγωγοί προσπαθούν να ενημερωθούν και να ανταποκριθούν στις απαιτήσεις της ελληνικής και διεθνούς αγοράς.
Η ΕΛΛΗΝΙΚΗ ΛΥΣΗ έχει ως πρωτεύουσα προτεραιότητα την υλοποίηση Εθνικού Στρατηγικού Σχεδίου Καλλιέργειας και Ανάπτυξης των «superfoods» και αρωματικών φαρμακευτικών φυτών, δίνοντας έτσι εισόδημα, νέες θέσεις εργασίας και νέες επενδύσεις στην ελληνική περιφέρεια.
Τα «superfoods» και αρωματικά φαρμακευτικά φυτά που προτείνουμε να καλλιεργηθούν συστηματικά και με βάση το Σχεδιασμό μας είναι τα εξής: Μύρτιλο ή ΜπλούμπεριΒασιλικόςΙπποφαέςΑλόηΡόδιΑρώνιαΔενδρολίβανοΚρανιάΣτέβιαΓκότζι μπέριΚρόκος Κοζάνης (Ελληνικό Σαφράν)ΣπιρουλίναΤρούφαΔαμάσκηνα
Αναλυτικά, προκειμένου να γίνει κατανοητό στον Έλληνα Πολίτη, πώς και γιατί, μπορεί με την καλλιέργεια των παραπάνω ειδών να πετύχει ότι, δεν μπόρεσε όλα αυτά τα χρόνια από τη Μεταπολίτευση μέχρι σήμερα,
θα αναφέρουμε συνοπτικά για το καθένα από αυτά μερικά χαρακτηριστικά που άπτονται της καλλιέργειας και του οικονομικού οφέλους.
Μυρτίλο ή ΜπλούμπεριΤο Μυρτίλο ή Μπλούμπερι είναι ένας ψηλός θάμνος, που φτάνει σε ύψος τα 1,50-1,80 μ. και προέρχεται από τη Σιβηρία.Οι θεραπευτικές ιδιότητες του Μυρτίλου είναι πολυάριθμες, ενώ πρόκειται για μια καλλιέργεια που έχει άμεση απόδοση και είναι εξαιρετικά ανθεκτική στο κρύο (αντέχει ακόμα και σε θερμοκρασίες μικρότερες των -10 C).Γενικά, το φυτό φύεται σε περιοχές με ηλιοφάνεια, με χαμηλή θερμοκρασία κατά τους χειμερινούς μήνες και προτιμά εδάφη ελαφρώς αμμώδη με χαμηλό ρΗ (4,8-5,2).Ο καρπός του φυτού είναι μικρός σε μέγεθος και στρογγυλός, με χαρακτηριστικό μπλε χρώμα και γλυκιά γεύση.Χρησιμοποιείται, μεταξύ άλλων, για την παρασκευή μαρμελάδας, χυμού, ενώ πωλείται και ως αποξηραμένος.Οι ποικιλίες του Μυρτίλου που είναι ιδανικές για το κλίμα της Ελλάδας είναι οι: Aliceblue, Beckyblue, Briteblue, Centurion, Climax, Flodablue, Powerblue, Premier, Sharpblue Southland, Tifblue καιWoodard.Η μέση απόδοσή του φτάνει τα 1.000 κιλά ανά στρέμμα, ενώ σε ένα στρέμμα φύονται έως 200 φυτά.Το δενδρύλλιο δίνει παραγωγή από την πρώτη κιόλας χρονιά, οι καρποί ωριμάζουν σε χρονικό διάστημα 3 - 6 εβδομάδων, ενώ μετά το τρίτο έτος αρχίζει να δίνει 3-4 κιλά / δένδρο και σε πλήρη παραγωγή φτάνει τα 5 κιλά.Με τιμή 5 ευρώ/κιλό κατά μέσο όρο, το καθαρό εισόδημα ανέρχεται στα 2.500 ευρώ/στρέμμα.ΒασιλικόςΟ βασιλικός είναι ένα ετήσιο ποώδες φυτό και στην Ελλάδα καλλιεργείται η πλατύφυλλη ποικιλία, που έχει σαν χαρακτηριστικό το έντονο άρωμα.Το ύψος του φυτού μπορεί να φτάσει και να ξεπεράσει το μισό μέτρο.Ευδοκιμεί σε μεσογειακό, εύκρατο, θερμό κλίμα και είναι ευαίσθητος στο κρύο και στους δυνατούς ανέμους, εφόσον δεν αντέχει σε θερμοκρασίες μικρότερες των 10° C.Όσο πιο ήπιος είναι ο χειμώνας, τόσο περισσότερες συγκομιδές μπορούν να γίνουν ανά έτος.Οι ανάγκες του φυτού για άρδευση δεν είναι υψηλές, εκτός και αν τα εδάφη είναι αμμώδη.Η ανθοφορία του φυτού γίνεται κυρίως την περίοδο Ιουνίου - Σεπτεμβρίου, όμως η συγκομιδή πρέπει να γίνεται πριν από την ανθοφορία.Ο βασιλικός πωλείται αποξηραμένος, ως μπαχαρικό και ως αιθέριο έλαιο.Επίσης, χρησιμοποιείται και στην φαρμακοβιομηχανία, λόγω των θεραπευτικών ιδιοτήτων του (ενίσχυση μνήμης, καταπολέμηση πονοκεφάλου, διευκόλυνση πέψης και τονωτικό της όρεξης και του αίματος), αλλά και εξαιτίας των εντομοαπωθητικών ιδιοτήτων του.Η ετήσια απόδοση της καλλιέργειας βασιλικού φθάνει τα 400 κιλά αποξηραμένων φύλλων ανά στρέμμα και τα έσοδα μπορούν να προσεγγίσουν τα 800 - 2.000 ευρώ το στρέμμα, στην περίπτωση της βιολογικής καλλιέργειας.ΙπποφαέςΤο Ιπποφαές είναι ένα θαμνώδες φυτό με πολυάριθμες και εξαιρετικές θεραπευτικές ιδιότητες, καθώς περιέχει πολύ υψηλές ποσότητες βιταμίνης C.Προς το παρόν, η μόνη οργανωμένη καλλιέργεια Ιπποφαούς βρίσκεται στη Βόρεια Εύβοια και την εκμετάλλευση της καλλιέργειας την έχει ιδιωτική φαρμακευτική εταιρεία που χρησιμοποιεί την πρώτη ύλη για τη δημιουργία συμπληρώματος διατροφής.Το Ιπποφαές διατίθεται κυρίως στις φαρμακοβιομηχανίες, στις εταιρείες καλλυντικών και στη βιομηχανία της διατροφής.Το Ιπποφαές ευδοκιμεί σε υψόμετρα από 0 έως 2.000 μέτρα, σε όλους τους τύπους υπεδαφών (αμμώδη, χαλικώδη, αργιλώδη) και μπορεί να καλλιεργηθεί ακόμα και σε άγονα εδάφη.Επίσης, το Ιπποφαές είναι το μοναδικό φυτό που μπορεί να καλλιεργηθεί ακόμα και σε πετρώδη ή πυρόπληκτα εδάφη! Η μοναδική περίπτωση που δεν ευδοκιμεί το φυτό είναι στα λασπώδη εδάφη.Όσον αφορά το κλίμα στο οποίο ευδοκιμεί το φυτό, είναι ανθεκτικό στην ξηρασία, κατά τους θερινούς μήνες όμως είναι απαραίτητη η άρδευση με μικρές ποσότητες νερού, για να επιτευχθεί η αύξηση της παραγωγής.Επίσης, το Ιπποφαές έχει ανάγκη από υψηλή έκθεση στον ήλιο, όλες τις ώρες της ημέρας.Έχει παρατηρηθεί πως όσο μεγαλύτερη η έκθεση του φυτού στον ήλιο, τόσο μεγαλύτερη η καρποφορία και η παραγωγή.Όσον αφορά τη συγκομιδή, οι πρώτοι καρποί του Ιπποφαούς παράγονται σχεδόν 3 χρόνια μετά τη φύτευση, ενώ η πλήρης παραγωγή ξεκινά μετά από 4 - 5 χρόνια.Η απόδοση κυμαίνεται από 500κιλά/στρέμμα έως 1500 κιλά ανά στρέμμα.Σε σχέση με την οικονομική απόδοση της καλλιέργειας Ιπποφαούς, αν και δεν επιδοτείται, οι νωποί καρποί διατίθενται στην τιμή των 2.000-2.500 € ανά στρέμμα, ενώ αν διατίθενται μέσω της ομάδας μετά την πρώτη μεταποίηση μπορεί να φθάσει τις 4000 - 5000 € ανά στρέμμα.ΑλόηΗ αλόη αποκαλείται και ως «βότανο της αθανασίας», λόγω των θεραπευτικών ιδιοτήτων της.Ο ζελές της αλόης έχει τεράστια ζήτηση, αλλά μικρή εγχώρια παραγωγή.Το φυτό θυμίζει κάκτο, ευδοκιμεί σε ζεστά κλίματα, χρειάζεται πολύ ήλιο, αμμώδη εδάφη και αγαπά την ξηρασία.Ο ζελές της αλόης που βρίσκεται στα φύλλα του φυτού χρησιμοποιείται στη φαρμακοβιομηχανία, στα καλλυντικά, αλλά και στη διατροφή, ως χυμός.Το κάθε φυτό μπορεί να δώσει τουλάχιστον 4 φύλλα από τρεις έως τέσσερις φορές τον χρόνο.Μετά τον 4ο χρόνο καλλιέργειας το στρέμμα μπορεί να δώσει ως και 13.000 φύλλα.Το κάθε φύλλο έχει βάρος 400 με 800 γραμμάρια, που σημαίνει ότι το ένα στρέμμα αποδίδει 7.000 κιλά φύλλων, τα οποία εμπεριέχουν περίπου 70%- 80% ζελέ.ΡόδιΗ ροδιά είναι ένα δέντρο που ευδοκιμεί στο εύκρατο μεσογειακό κλίμα και χρειάζεται μακρύ και ξηρό καλοκαίρι για να έχει μεγαλύτερη παραγωγή.Ο καρπός και ο χυμός της ροδιάς χρησιμοποιούνται από τις φαρμακοβιομηχανίας και τις εταιρείες καλλυντικών.Ένα ώριμο δέντρο παράγει περίπου 100 καρπούς (40-50 κιλά), δηλαδή 2,5 τόνοι/ στρέμμα και η παραγωγή του διαρκεί για 20-30 χρόνια.Η καλλιέργεια της ροδιάς μπορεί να δώσει στον παραγωγό καθαρό εισόδημα 1.000-1.200 ανά στρέμμα, ενώ το κόστος φύτευσης και καλλιέργειας αγγίζει τα 500 ευρώ/στρέμμα.Αρώνια Η αρώνια είναι φαρμακευτικό φυτό και χάρη στη χημική σύσταση των καρπών της προσφέρει σημαντικά οφέλη στον ανθρώπινο οργανισμό.Ο καρπός της περιέχει βιταμίνες Α, Β1, Β2, Β3, Β5, Β6, Β9, C, Ε, Κ και συγκεντρώνει υψηλές ποσότητες φλαβονοειδών, που είναι πολύ σημαντικά για τις αντιοξειδωτικές ιδιότητές τους.Η καλλιέργεια είναι εξαιρετικά αποδοτική.Δύο με τρία χρόνια μετά τη φύτευση, φτάνει τα 1.300-1.800 κιλά στρεμματική απόδοση και αποδίδει εισόδημα περίπου 1.000 ευρώ το στρέμμα.ΔενδρολίβανοΤο δενδρολίβανο υπόσχεται πολύ καλές αποδόσεις και παρά το γεγονός ότι η καλλιέργεια του φυτού στην Ελλάδα είχε ξεκινήσει εδώ και δεκαετίες, εξακολουθεί να θεωρείται ένα νέο σχετικά πεδίο δράσης για τον ελλαδικό χώρο, προσφέροντας μια εναλλακτική δυναμική ανάπτυξης στον πρωτογενή τομέα.Παράλληλα, δίνει ώθηση και στον δευτερογενή τομέα της μεταποίησης.Η καλλιέργεια δεντρολίβανου είναι ιδιαιτέρως ελκυστική χάρη στο χαμηλό κόστος εγκατάστασης (350-400 ευρώ ανά στρέμμα).Όσον αφορά την απόδοση φτάνει στα 250-350 κιλά αποξηραμένα φύλλα και η οικονομική απόδοση μπορεί να φτάσει τα 500-700 ευρώ/ στρέμμα για συμβατικές καλλιέργειες και τα 1.500-1.800 ευρώ/ στρέμμα για τις βιολογικές.ΚρανιάΜπορεί να καλλιεργηθεί σε εγκαταλελειμμένες ορεινές και ημιορεινές εκτάσεις χωρίς ιδιαίτερες απαιτήσεις.Πρόκειται για αυτόχθον, μακρόβιο δέντρο, γνωστό από την αρχαιότητα για τον καρπό του, καθώς και για το ιδιαίτερα σκληρό του ξύλο.Με στρεμματική απόδοση 1.000 κιλά ανά στρέμμα, το κράνο μπορεί να αποφέρει περίπου 800-1.300 ευρώ καθαρά έσοδα στον παραγωγό.Επίσης, το ξύλο της κρανιάς χρησιμοποιείται στην κατασκευή διαφόρων μικροκατασκευών και εργαλείων (όπως, μπαστούνια, γκλίτσες, βέργες, πίπες κλπ).Από τον φλοιό προέρχεται κόκκινη βαφή με την οποία βάφονται δέρματα, ενώ με τους καρπούς παλαιότερα έβαφαν αβγά. Επίσης παράγεται ένα παραδοσιακό λικέρ.Για την καλλιέργειά του το δένδρο χρειάζεται καλή άρδευση.Ειδικά όταν το δέντρο είναι νεαρό, χρειάζεται άφθονο νερό και το σωστό είναι να αρδεύεται κάθε 10-15 ημέρες κατά τη θερινή, άνομβρη περίοδο.ΣτέβιαΗ στέβια είναι μια από τις λίγες συμβολαιακές καλλιέργειες που υπάρχουν στην Ελλάδα.Η Ελλάδα θεωρείται «προνομιούχος» χώρα για την καλλιέργεια της, αφού η υψηλή ηλιοφάνεια ευνοεί την ανάπτυξη του φυτού, δίνοντας εξαιρετικά μεγάλες παραγωγές σε σχέση με τις χώρες της Κεντρικής και Βόρειας Ευρώπης.Η ανάπτυξη της στέβια απαιτεί μικρές ποσότητες νερού και λιπασμάτων.Η τιμή των ξερών φύλλων κυμαίνεται μεταξύ 1-2,5 ευρώ και η απόδοση ανά στρέμμα είναι 100-150 κιλά.Υπό ιδανικές συνθήκες, η παραγωγή ανά στρέμμα μπορεί να φτάσει τα 400-450 κιλά και τα έσοδα να αγγίξουν τα 1.000 ευρώ/ στρέμμα.Γκότζι μπέριΑνήκει στην κατηγορία των super foods και είναι ένα ξενόφερτο φρούτο που πριν από μερικά χρόνια το αγνοούσαμε στην Ελλάδα. Το φυλλοβόλο φυτό αντέχει τόσο σε υψηλές θερμοκρασίες έως 40° C όσο και σε χαμηλές (όπως στους -30° C). Εντυπωσιακή είναι και η στρεμματική απόδοση που φτάνει σε 1,5 τόνο νωπών καρπών και 700-800 κιλά αποξηραμένων. Η οικονομική απόδοση κυμαίνεται μεταξύ 6-7 ευρώ / κιλό αποξηραμένου καρπού, δίνοντας καθαρά έσοδα περίπου 2.000 ευρώ/ στρέμμα.Κρόκος ΚοζάνηςΟ κρόκος Κοζάνης (ελληνικό σαφράν) είναι μια σκόνη που εξάγεται από τους στήμονες ενός λουλουδιού και χρησιμοποιείται στην μαγειρική, την ζαχαροπλαστική και στην φαρμακοβιομηχανία.Μοναδική περιοχή της χώρας μας που υπάρχουν εκτεταμένες συστηματικές καλλιέργειες κρόκου (περίπου 10.000 στρέμματα) εδώ και πολλά χρόνια είναι η περιοχή της Κοζάνης.Μάλιστα, το 1998 ο κρόκος αναδείχθηκε σε Προϊόν Ονομασίας Προέλευσης (ΠΟΠ) από την Ευρωπαϊκή Ένωση, οπότε δυνητικά αποκτά μεγαλύτερη προστιθέμενη αξία.Η καλλιέργεια του κρόκου δεν είναι ιδιαίτερα απαιτητική και η συγκομιδή γίνεται από τα μέσα Οκτωβρίου έως τα μέσα Νοεμβρίου.Ένα κιλό κρόκος συλλέγεται συνολικά από 150.000 λουλούδια.Το εισόδημα που προκύπτει από 1 κιλό κρόκο αντιστοιχεί περίπου σε 1.200 και τα έξοδα καλλιέργειας ανά κιλό είναι περίπου 300-400 ευρώ.Η ετήσια παραγωγή κατά τα τελευταία τρία χρόνια, ήταν γύρω στους 5.7 τόνους κόκκινου και 1.5-2.5 τόνους κίτρινου κρόκου και γίνονται συστηματικές εξαγωγές σε χώρες όπως η Ρωσία, Ισπανία, Ιταλία, Γαλλία, Η.Π.Α., Ελβετία, Αγγλία, Γερμανία, Σκανδιναβικές και Κάτω Χώρες, Σαουδική Αραβία, Κουβέιτ, Βραζιλία, Αργεντινή και Ιαπωνία.Η ετήσια οικονομική απόδοση κυμαίνεται μεταξύ 5.000 - 8.000 ευρώ/παραγωγό.ΣπιρουλίναΗ σπιρουλίνα είναι ένα μικρό σε μήκος φύκι, πλούσιο σε βιταμίνες και πρωτεΐνες και ονομάζεται και «τροφή των αστροναυτών».Η καλλιέργεια της σπιρουλίνα γίνεται κυρίως σε δεξαμενές και διαρκεί από τέλος Φεβρουαρίου έως αρχές Νοεμβρίου.Η καλλιέργειά της χρειάζεται υψηλή θερμοκρασία, όχι κάτω από 32C, ούτε όμως και υψηλότερη από 37C.Αξίζει βέβαια να σημειωθεί πως είναι μια καλλιέργεια που ενέχει υψηλό ρίσκο και υψηλό αρχικό κόστος απόδοσης (απαιτείται εγκατάσταση που φτάνει τα 40.000 - 50.000 ευρώ /στρέμμα, καθώς χρειάζονται θερμοκήπιο, δεξαμενές, μηχανισμοί ανάδευσης, αποξηραντήρες και απαιτεί διαρκή θέρμανση του θρεπτικού διαλύματος), όμως η εξέλιξη μπορεί να αποζημιώσει τον παραγωγό, εφόσον η ημερήσια παραγωγή πολτού μπορεί να φτάσει ακόμα και τα 25-30 κιλά!Η οικονομική απόδοση της καλλιέργειας σπιρουλίνας, ανάλογα με τη χώρα προελεύσεως, την ποσότητα, την ποιότητα και το είδος της συσκευασίας, ξεκινά 7 και φτάνε τα 200 ευρώ/ κιλό.Εξασφαλίζοντας έτσι εισόδημα περίπου 40.000 ευρώ/στρέμμα.Η σπιρουλίνα προωθείται στην φαρμακοβιομηχανία όπου μετατρέπεται από σκόνη σε ταμπλέτες και κάψουλες.Τρούφα Η Τρούφα ονομάζεται αλλιώς και «χρυσό μανιτάρι» και οι μεγαλύτερες ποσότητες τρούφας που πωλούνται διεθνώς έχουν συγκομιστεί σε άγρια μορφή στη φύση, εφόσον πρόκειται για ένα μανιτάρι που αναπτύσσεται στο υπέδαφος.Ωστόσο, τα τελευταία χρόνια, όλο και πιο συχνά δημιουργούνται καλλιέργειες τρούφας, επειδή - παρόλο που δεν επιδοτείται από την ΕΕ - αποτελεί μια αγροτική δραστηριότητα με μεγάλες αποδόσεις και λίγη χειρωνακτική εργασία, η εμπορική αξία της οποίας ξεπερνά τα 3.0  ευρώ/ κιλό.Με τις καλλιέργειες τρούφας μπορεί να εξασφαλιστεί σταθερό και αξιοπρεπές εισόδημα στους ορεινούς πληθυσμούς της χώρας.Η μαύρη τρούφα ευδοκιμεί σε ορεινά ασβεστολιθικά εδάφη, το υψόμετρο των οποίων κυμαίνεται από 600 - 1000 μέτρα, ενώ η λευκή τρούφα ευδοκιμεί σε γόνιμες πεδιάδες με μέγιστο υψόμετρο τα 300-600 μέτρα.Το είδος της τρούφας που μπορεί να καλλιεργηθεί και να ευδοκιμήσει ανά περιοχή εξαρτάται από την χλωρίδα της περιοχής.Το κόστος δημιουργίας της καλλιέργειας υπολογίζεται πως κυμαίνεται στα 2.500 ευρώ/ στρέμμα και η οικονομική απόδοση της καλλιέργειας είναι 2.0  - 4.000 ευρώ/κιλό.ΔαμάσκηναΗ δαμασκηνιά φύεται κυρίως σε περιοχές της κεντρικής και νότιας Ελλάδας και αρχίζει να δίνει καρπούς σχεδόν ένα χρόνο μετά την φύτευσή της, που προορίζονται για νωπή κατανάλωση, αποξήρανση ή Παρασκευή γλυκισμάτων και μαρμελάδας.Η καλλιέργεια δαμασκηνιάς θεωρείται αρκετά αποδοτική για τον παραγωγό και του εξασφαλίζει καλό εισόδημα, εφόσον η μέση απόδοση φτάνει τους 2,5-3 τόνους/στρέμμα.Η περίοδος της συγκομιδής ξεκινά από τον Ιούνιο και ολοκληρώνεται τέλη Αυγούστου με αρχές Σεπτεμβρίου, αναλόγως την ποικιλία και την τοποθεσία.Το μεγαλύτερος μέρος της ελληνικής παραγωγής δαμάσκηνων διατίθεται στη Ρωσία, την Αίγυπτο και σε διάφορες Ευρωπαϊκές χώρες, όπως η Γερμανία και η Ιταλία.Πέραν των ανωτέρω, η ΕΛΛΗΝΙΚΗ ΛΥΣΗ έχει να προτείνει και ορισμένες άλλες ενδεικτικές εναλλακτικές – ποιοτικές καλλιέργειες, που είναι εξίσου μεγάλης σημασίας και με άμεσο το προσδοκώμενο όφελος για τους Έλληνες Αγρότες.Οι καλλιέργειες αυτές είναι οι ακόλουθες:ΣΠΑΡΑΓΓΙ:Οι κλιματολογικές συνθήκες στις οποίες μπορεί να παραχθεί το σπαράγγι είναι κατά μέσο η ηλιοφάνεια και οι θερμοκρασίες άνω των 15C.Τα φυτά στη συγκεκριμένη καλλιέργεια χρειάζονται περίπου 6 ημέρες για να βγάλουν βλαστό.Ωστόσο, όσο ψηλότερες είναι οι θερμοκρασίες που επικρατούν κατά την παραγωγή, τόσο πιο σύντομα ενδέχεται να γίνει η συγκομιδή.Η συλλογή των καρπών γίνεται από εργατικά χέρια και όχι από μηχανές, καθώς επιδοτείται από την ΕΕ όλη η διαδικασία παραγωγής.Πρόκειται για μια ιδιαιτέρως σημαντική παράμετρο, εφόσον τα επιδοτούμενα προγράμματα ενισχύουν τις επενδύσεις μεγάλου ποσοστού των κηπευτικών φυτών.ΑΝΗΘΟΣ:Ο Άνηθος έχει καλή απόδοση σε έδαφος μέσης σύστασης ενώ δεν έχει ιδιαίτερες απαιτήσεις σε νερό.Ακόμη κι όταν υπάρχει ανομβρία, με την επιλογή αυτόματης άρδευσης η απόδοση του δεν μειώνεται.Ο εκάστοτε αγρότης ξεκινάει την σπορά από αρχές Μαρτίου και έχει διάρκεια μέχρι τα μέσα Απριλίου.Οι απαιτήσεις για την καλλιέργεια άνηθου με μηχανή είναι μόλις 350γρ/στρέμμα, ενώ για το χωράφι αρκεί να είναι ψιλοχωματισμένο. Ο αγρότης αν θελήσει να καλλιεργήσει χειρονακτικά θα χρειαστεί την διπλάσια ποσότητα γρ./στρ.Οι αποδόσεις του άνηθου ως εναλλακτική καλλιέργεια που θα χρησιμοποιηθεί στην αρωματοθεραπεία ή ως αντιμικροβιακό κυμαίνονται από 400 ως 500 ευρώ τα 1000ml, εφόσον γίνει απόσταξη του σπόρου.ΜΑΡΑΘΟΣ:Η καλλιέργεια του μάραθου αφορά κυρίως την Βόρεια Ελλάδα και τους μήνες του Φθινοπώρου και της Άνοιξης.Στη Νότια Ελλάδα η καλλιέργεια γίνεται τους μήνες του Χειμώνα. Το φυτό αυτό δεν έχει μεγάλες απαιτήσεις σε θρεπτικά στοιχεία.Χρειάζεται όμως απαραίτητα άζωτο για την ανάπτυξη του.Η ποσότητα που μπορεί να χρησιμοποιηθεί είναι 2,5- 3,5 τόνοι κοπριάς / στρέμμα.Η απόδοση του μάραθου κυμαίνεται στα 1500-2000 κιλά/στρέμμα ενώ το οικονομικό όφελος αγγίζει τα 700-800 ευρώ / στρέμμα.ΚΑΡΟΤΟ:Το κλίμα της Ελλάδας θεωρείται ιδανικό για την καλλιέργεια καρότου, εφόσον ευδοκιμεί ιδιαίτερα τον χειμώνα και σε θερμοκρασίες 15-17ο Ο.Επίσης, μπορεί να συνδυαστεί με καλλιέργειες πολλών οπωροκηπευτικών όπως το μαρούλι, το λάχανο, το κρεμμύδι.Η οικονομική απόδοση από την καλλιέργεια καρότου μπορεί να αγγίζει κάθε χρόνο τα 1000 ευρώ/στρέμμα.ΚΙΝΟΑ:Το φυτό κινόα ευδοκιμεί ιδιαίτερα του Ανοιξιάτικους μήνες στην Ελλάδα καθώς οι θερμοκρασίες που το ωφελούν είναι περίπου στους 15 βαθμούς κελσίου.Από την σπορά χρειάζεται μόλις 3-10 μέρες για να φυτρώσει, 60 μέρες για να ανθίσει και 150 μέρες για να γίνει η συλλογή.Από τις πιο γνωστές ποικιλίες που παράγονται είναι οι Faro, CO 407, Carmen, Atlas, CO 409, Cahuil, CO 407, Black, Real, Koncolla, Bianca de Junin, Sajama, Linares, Dave, Milahue, Temuco, κ.α.Η ποσότητα σπόρου ανά στρέμμα είναι 100 ς και 200 ς για σπορά σε όλη την επιφάνεια.Ένα γραμμάριο περιέχει 200-500 σπόρους, ανάλογα με την ποικιλία.Οι αποδόσεις του κυμαίνονται από 40-50 κιλά το στρέμμα ενώ μπορούν να αγγίξουν και πάνω από 400 κιλά το στρέμμα αν είναι ευνοϊκό το κλίμα.ΑΓΚΙΝΑΡΑ:Η αγκινάρα αναπτύσσεται σε τρία στάδια και ευδοκιμεί σε μέτριες θερμοκρασίες, περίπου 15-20 βαθμών κελσίου.Η συγκεκριμένη καλλιέργεια έχει ιδιαίτερα υψηλές αποδόσεις, που αγγίζουν τον 1.5 τόνο/ στρέμμα με χαμηλό κόστος παραγωγής/ στρέμμα, το οποί κυμαίνεται περίπου στα 120 ευρώ.Οι τιμές που πωλούνται οι αγκινάρες αγγίζουν τα 2 ευρώ το κιλό οπότε έχουμε να κάνουμε με αρκετά μεγάλο κέρδος αν υπολογίσουμε το πολύ χαμηλό κόστος παραγωγής.Περαιτέρω, οι προτάσεις - μέτρα της ΕΛΛΗΝΙΚΗΣ ΛΥΣΗΣ για την ανάπτυξη και ενίσχυση της φυτικής καλλιέργειας στην Ελλάδα, είναι οι εξής :Στρατηγικό σχέδιο που θα καταρτιστεί από το Υπουργείο Αγροτικής Ανάπτυξης και τις Περιφέρειες και θα περιλαμβάνει όλες τις καλλιέργειες ανά περιφέρεια και τις προοπτικές που υπάρχουν για περεταίρω ανάπτυξη και νέες καλλιέργειες.Ειδική μέριμνα για τις διαθέσιμες εκτάσεις για καλλιέργεια ανά περιφέρεια.Συνεργασία με τις περιφέρειες για την καταγραφή των κατά τόπους διαθέσιμων εκτάσεων καλλιέργειας.Θα αξιοποιηθούν όλοι οι διαθέσιμοι αγροί της χώρας και θα αποδοθούν στους γεωργούς με μακροχρόνια μίσθωση, το τίμημα της οποία θα είναι χαμηλό.Μέριμνα του Υπουργείου Αγροτικής Ανάπτυξης για συστηματικό, εντατικό και περιοδικό γεωπονικό έλεγχο όλων των καλλιεργειών της χώρας και άμεση αντιμετώπιση των ασθενειών, με παράλληλη ενημέρωση των αγροτών για τους διαθέσιμους βιολογικούς τρόπους αντιμετώπισης των ασθενειών, ώστε να εφαρμοστούν πρακτικές φιλικές προς το περιβάλλον και να αυξηθούν τα διαθέσιμα βιολογικά προϊόντα, των οποίων η τιμή αυξάνεται αντίστοιχα.Παράλληλα, θα εξασφαλιστούν και οι αντίστοιχες διεθνείς πιστοποιήσεις, ώστε τα προϊόντα να χαρακτηριστούν επισήμως ως «οργανικά».Σχεδιασμός προγραμμάτων οικονομικών αποζημιώσεων για γεωργούς που έχουν πληγεί είτε λόγω φυσικών καταστροφών είτε λόγω ασθενειών, ώστε να εξασφαλίζεται πως θα αναπληρωθεί το χαμένο εισόδημα του πληγέντος γεωργού.Υιοθέτηση των νέων τεχνολογιών στην γεωργία και ειδική εκπαίδευση στους γεωργούς, ώστε να ενημερωθούν και να εξοικειωθούν με τη χρήση τους.Παροχή κινήτρων στους Έλληνες πολίτες ώστε να παραμείνουν ή/και να επιστρέψουν στην ύπαιθρο και να ασχοληθούν με κερδοφόρες αποδοτικές καλλιέργειες.Μείωση των αυξημένων φορολογικών συντελεστών για τα εγχώρια αγροτικά προϊόντα όπου επιτρέπεται, ώστε να τα προτιμούν οι Έλληνες καταναλωτές να προτιμούν.Φορολογικές ελαφρύνσεις σε όσους γεωργούς απασχολούν Έλληνες, ως εργατικό προσωπικό στις καλλιέργειές τους.Επαναφορά του ορίου ηλικίας συνταξιοδότησης αγροτών στα 65 έτη και όχι στα 67 έτη που ισχύει σήμερα!Άλλωστε δεν πρέπει να ξεχνάμε πως οι αγρότες είναι σκληρά εργαζόμενοι και μάλιστα υπό αντίξοες συνθήκες και το εισόδημά τους εξαρτάται μονίμως από τις καιρικές συνθήκες.Αξιοποίηση των ανανεώσιμων πηγών ενέργειας, (π.χ. ηλιακή, γεωθερμία, αιολική) για την κάλυψη των αναγκών των φυτικών καλλιεργειών.Έτσι, θα έχουμε καλλιέργειες φιλικές προς το περιβάλλον και μειωμένο κόστος ενέργειας για τους αγρότες.Μέριμνα του κράτους για σχεδιασμό πολιτικής μαζικών εξαγωγών των διαθέσιμων αγροτικών προϊόντων, στις καλύτερες και υψηλότερες δυνατές τιμές, σε νέες αγορές, όπου υπάρχει αυξημένη ζήτηση, όπως η Ρωσία και η Κίνα.Δημιουργία ειδικού τμήματος στο Υπουργείο Αγροτικής Ανάπτυξης που θα ενημερώνει τους αγρότες που ενδιαφέρονται να ασχοληθούν με συγκεκριμένες καλλιέργειες.Θα παρέχονται λεπτομέρειες και πληροφορίες για την καλλιέργεια, το είδος, την παραγωγή, την απόδοση και τον απαραίτητο εξοπλισμό.Για την ΕΛΛΗΝΙΚΗ ΛΥΣΗ, η στήριξη των αγροτών είναι υποχρέωση, γιατί έτσι στηρίζονται η εθνική οικονομία και η ελληνική περιφέρεια, εφόσον οι αγρότες αποτελούν βασικούς συντελεστές βιωσιμότητας της υπαίθρου.Η ΕΛΛΗΝΙΚΗ ΛΥΣΗ επιδιώκει τη δημιουργία μιας ισχυρής και οικονομικά εύρωστης Ελλάδας και η βάση για την επίτευξη αυτού του στόχου είναι επιπροσθέτως η ενίσχυση των φυτικών καλλιεργειών.
IV. Αλιεία, Ιχθυοκαλλιέργειες και υδατοκαλλιέργειες
Στον πρωτογενή τομέα της οικονομίας ανήκει και ο κλάδος της αλιείας, ο οποίος είναι πολύμορφος και ιδιαιτέρως σύνθετος, εφόσον η παραγωγή του δεν αφορά μόνο τα αλιεύματα, δηλαδή τα ψάρια, τα οστρακοειδή και τα μαλάκια, αλλά γενικά όλα τα προϊόντα που μπορούν να προέλθουν από το υδάτινο περιβάλλον, ακόμα και το θαλασσινό αλάτι.
Η Ελλάδα έχει τεράστια ανταγωνιστικά πλεονεκτήματα εδώ, τα οποία δεν έχει εκμεταλλευθεί σχεδόν καθόλου.
Σε αυτόν τον τομέα του κλάδου της πρωτογενούς οικονομίας τα προϊόντα προέρχονται από τις δραστηριότητες της αλιείας, των ιχθυοκαλλιεργειών και των υδατοκαλλιεργειών και μπορούν να αποτελέσουν σημαντικό μοχλό οικονομικής ανάπτυξης της πατρίδας μας.
Σε αυτό βοηθά ιδιαιτέρως η γεωμορφολογία της Ελλάδας, η οποία είναι ιδανική για την εγκατάσταση μονάδων υδατοκαλλιέργειας, αλλά και για την ανάπτυξη της αλιείας, ιδιαιτέρως της παράκτιας.
Πιο συγκεκριμένα, το 20% της συνολικής έκτασης της χώρας αντιστοιχεί σε νησιωτικές περιοχές, όπου κατοικεί το 16% του πληθυσμού της χώρας.
Επιπλέον, η Ελλάδα διαθέτει περισσότερες από 40 λίμνες και τα μεγαλύτερα αστικά κέντρα είναι παράκτια.
Ωστόσο, ο οικονομικός κλάδος της αλιείας, όπως ευρύτερα ο τομέας της γεωργίας, δασοκομίας και αλιείας, έχει μικρή συμμετοχή στο συνολικό ΑΕΠ της Ελλάδας, παρά το γεγονός ότι τα ιδιαίτερα γεωμορφολογικά χαρακτηριστικά της χώρας, θα μπορούσαν να αναδείξουν την Ελλάδα σε αλιευτική υπερδύναμη!
Για την ΕΛΛΗΝΙΚΗ ΛΥΣΗ η ανάπτυξη και ενίσχυση των κλάδων της αλιείας, της ιχθυοκαλλιέργειας και της υδατοκαλλιέργειας είναι ύψιστης οικονομικής και κοινωνικής σημασίας, με μεγάλη διατροφική αξία και κοινωνική σημασία.
Σε οικονομικό επίπεδο, τα έσοδα από την εκμετάλλευση και την εξαγωγή των προϊόντων του υδάτινου περιβάλλοντος μπορούν να φτάσουν και να αυξηθούν πάρα πολύ.
Από την άλλη πλευρά, σε κοινωνικό επίπεδο, η ΕΛΛΗΝΙΚΗ ΛΥΣΗ δεν ξεχνά πως πολλές μικρές παραθαλάσσιες κοινότητες εξαρτώνται οικονομικά πλήρως από την αλιεία, η οποία μπορεί να καταστεί καταλυτικός παράγοντας για την συγκράτηση του πληθυσμού και τη διατήρηση του κοινωνικού ιστού σε αυτές τις περιοχές.
Ο οικονομικός κλάδος της αλιείας τώρα αποτελείται από τρείς βασικούς τομείς:  Συλλεκτική αλιεία (θαλάσσια και εσωτερική)
Υδατοκαλλιέργειες
Μεταποιητική βιομηχανία και εμπορία των προϊόντων
Στο σύνολο των Ευρωπαϊκών χωρών, η Ελλάδα υπερέχει σαφώς στη συλλεκτική αλιεία και τις υδατοκαλλιέργειες αλλά υστερεί στην μεταποιητική βιομηχανία.
Η συνολική ετήσια παραγωγή από υδατοκαλλιέργειες φτάνει περίπου τους 105.511 τόνους.
Πρόκειται για μια ραγδαία αύξηση, δεδομένου ότι πριν από 30 χρόνια, το 1986, η αντίστοιχη παραγωγή άγγιζε μόλις τους 320 τόνους.
Σε αυτή την αύξηση ήταν ιδιαιτέρως σημαντική η συμβολή της εκτροφής τσιπούρας και λαυρακιού, τα οποία αποτελούν το δεύτερο πιο ανταγωνιστικό εξαγόμενο προϊόν της χώρας, αλλά και η έντονη ανάπτυξη οστρεοκαλλιεργειών.
Όσον αφορά τις υδατοκαλλιέργειες και ιχθυοκαλλιέργειες της χώρας, τα κυριότερα εκτρεφόμενα είδη ιχθύων στα γλυκά και υφάλμυρα νερά, είναι η πέστροφα, ο κυπρίνος, το χέλι, ο σολομός και ο κέφαλος.
Σήμερα υπολογίζεται πως λειτουργούν 122 μονάδες γλυκού νερού, των οποίων η παραγωγή ανέρχεται σε 3.015 τόνους.
Επιπλέον, λειτουργούν 72 οργανωμένες εκμεταλλεύσεις λιμνοθαλασσών συνολικής έκτασης 400 χιλιάδων στρεμμάτων με παραγωγή περίπου 1.100 τόνων, αξίας περίπου 2,5 εκατομμυρίων ευρώ.
Η ΕΛΛΗΝΙΚΗ ΛΥΣΗ με συγκεκριμένα μέτρα και προτάσεις - λύσεις προωθεί την ανάπτυξη και των 3 αξόνων του κλάδου της αλιείας, προκειμένου να υπάρξει ουσιαστική συμβολή στην οικονομία της Ελλάδας.
Τα μέτρα που προτείνει η ΕΛΛΗΝΙΚΗ ΛΥΣΗ, είναι:Μελέτη της Γεωμορφολογίας των θαλάσσιων περιοχών της χώρας και των νησιών, ώστε να σχεδιαστούν και να αναπτυχθούν πιο αποδοτικές συμπληρωματικές αλιευτικές τεχνικές.
Ενημέρωση / εκπαίδευση των επαγγελματιών αλιέων και προώθηση της χρήσης αλιευτικών εργαλείων, που στοχεύουν σε συγκεκριμένα είδη αλιευμάτων, ώστε να επιτευχθεί η υψηλή επιλεκτικότητα.
Αξιοποίηση της μεγάλης αλιευτικής εμπειρίας που υπάρχει στην χώρα μας, με τη βοήθεια και συνεργασία των κατά τόπους αλιευτικών συλλόγων.
Παροχή κινήτρων στους επαγγελματίες αλιείς για τη μετατροπή της παράκτιας αλιείας σε οικογενειακή δραστηριότητα.
Οικονομική ενίσχυση και μειωμένη φορολογία στους επαγγελματίες αλιείς προκειμένου να προμηθευτούν σύγχρονα
Παροχή κινήτρων για τη δημιουργία μεταποιητικών επιχειρήσεων.
Εφαρμογή αλιευτικής πολιτικής φιλικής προς το περιβάλλον, με βασικούς στόχους την προστασία και ανάπτυξη των υδροβιότοπων και των αλιευτικών πόρων.
Αύξηση των εξαγωγών αλιευτικών εμπορευμάτων σε αναπτυσσόμενες αγορές με αυξημένη ζήτηση, όπως η Ρωσία και η Κίνα.
Για να κατανοήσει κανείς πόσο μας επηρεάζει έμμεσα η ύπουλη πολιτική της Γερμανίας που διατηρεί τους μισθούς κάτω από την παραγωγικότητα των εργαζομένων της, οφείλει να γνωρίζει πως η πρώτη εξαγωγική αγορά μας στα ψάρια, η Ιταλία, επειδή υποφέρει η βιομηχανία της από το γερμανικό ανταγωνισμό, έχει χαμηλότερα εισοδήματα, οπότε εισάγει λιγότερα ψάρια από την Ελλάδα.
Συστηματική ενημέρωση των Ελλήνων καταναλωτών, ώστε να δείχνουν προτίμηση σε εγχώρια νωπά προϊόντα.
Μεγάλη έμφαση στην ανάπτυξη του τομέα της μεταποίησης και επεξεργασίας αλιευτικών προϊόντων.
Η μεταποίηση και επεξεργασία των αλιευτικών προϊόντων αποτελεί μια δραστηριότητα που συνδέεται άρρηκτα με την αλιεία (θαλάσσια και εσωτερική).
Οι συγκεκριμένες μονάδες (μεταποίησης και επεξεργασίας) είναι επιχειρήσεις που παράγουν κυρίως κατεψυγμένα, αλίπαστα, συσκευασμένα και καπνιστά προϊόντα.
Τέτοιες επιχειρήσεις υπάρχουν κυρίως στην Καβάλα, τη Θεσσαλονίκη, τη Μαγνησία, την Εύβοια, τη Λέσβο, την Αττική και τη Θεσσαλονίκη.
Υπολογίζεται πως στο σύνολο της επικράτειας δραστηριοποιούνται περίπου 300 τέτοιες επιχειρήσεις, η συνολική παραγωγή τους ανέρχεται σε 59.500 τόνους, αξίας περίπου 270 εκατομμυρίων ευρώ και απασχολούν περίπου 2.600 άτομα.
Όσον αφορά τον τομέα της εμπορίας των αλιευτικών προϊόντων, περιλαμβάνει 11 ιχθυόσκαλες, 77 ιδιωτικά συσκευαστήρια και 11 κέντρα αποστολής οστράκων.
Ωστόσο, πρόκειται για έναν τομέα που χρήζει ριζικών αλλαγών, εκσυγχρονισμού και υποστήριξης ώστε να ανταποκριθεί περισσότερο στους κανόνες υγιεινής και σύγχρονης εμπορίας και να εξασφαλιστεί η βιώσιμη ανάπτυξη του κλάδου.
Οι στόχοι και οι προτάσεις της ΕΛΛΗΝΙΚΗΣ ΛΥΣΗΣ για την ανάπτυξη και ενίσχυση των τομέων του κλάδου της αλιείας, είναι οι εξής:
Θαλάσσια Αλιεία
Η θαλάσσια αλιεία αποτελεί για την Ελλάδα την κύρια δραστηριότητα του τομέα της αλιείας, τόσο από πλευράς όγκου παραγωγής αλιευτικών προϊόντων, όσο και από πλευράς απασχόλησης.
Οι στόχοι της ΕΛΗΝΙΚΗΣ ΛΥΣΗΣ για τη θαλάσσια αλιεία, είναι:Οικολογική προσέγγιση της αλιείας, με την επιδίωξη επίτευξης βιώσιμης ισορροπίας μεταξύ των αλιευτικών πόρων και της εκμετάλλευσης τους.
Παροχή κινήτρων για τη μετατροπή της παράκτιας αλιείας μικρής κλίμακας σε οικογενειακή δραστηριότητα.
Εκσυγχρονισμός του αλιευτικού στόλου της χώρας, χρήση και αξιοποίηση των νέων τεχνολογιών και των ανανεώσιμων πηγών ενέργειας.
Προστασία και διατήρηση των αλιευτικών πόρων.
Εκπαίδευση σεμιναριακού τύπου, με κρατική μέριμνα, για τη «μετάδοση» τεχνογνωσίας στους επαγγελματίες αλιείς.
Ενίσχυση του τομέα της εμπορίας και επεξεργασίας των αλιευμάτων.
Δημιουργία νέων και εκσυγχρονισμός των υπαρχόντων αλιευτικών υποδομών.
Αύξηση των εξαγωγών αλιευτικών προϊόντων και απορρόφησή τους από νέες ραγδαίως αναπτυσσόμενες αγορές, όπως η Ρωσία και η Κίνα.
Οι προτάσεις της ΕΛΛΗΝΙΚΗΣ ΛΥΣΗΣ για την επίτευξη αυτών των στόχων, είναι:
Κρατικές επενδύσεις στην αλιεία για τον εκσυγχρονισμό του αλιευτικού στόλου και τη μεταφορά τεχνογνωσίας στους επαγγελματίες αλιείς.
Εκπαίδευση και ενημέρωση με κρατική μέριμνα ώστε να γνωρίζουν οι νέοι που θέλουν να ασχοληθούν με την αλιεία όλες τις απαραίτητες λεπτομέρειες, τις δυσκολίες και τις προοπτικές του επαγγέλματος.
Οικονομική ενίσχυση και φορολογικές ελαφρύνσεις στους νέους αλιείς για την αγορά του αναγκαίου εξοπλισμού.
Την πρώτη αγορά ενεργού αλιευτικού σκάφους, καθώς και για την εκπαίδευσή τους.
Βελτίωση της διαχείρισης και έλεγχο των όρων πρόσβασης σε καθορισμένες ζώνες αλιείας.
Ενίσχυση της χρήσης νέων αλιευτικών τεχνικών.
Επενδύσεις στην κατασκευή αλιευτικών λιμένων και καταφυγίων για τη βελτίωση των προσφερόμενων στους αλιείς, υπηρεσιών.
Σχεδιασμός προγράμματος άμεσων αποζημιώσεων των αλιέων που έχουν πληγεί από φυσικές καταστροφές.
Ανάπτυξη παράκτιων περιοχών με την εφαρμογή προγραμμάτων τουριστικής αλιείας ή οικοτουρισμού.
Συμμετοχή σε διεθνείς εκθέσεις, για την προβολή και προώθηση των ελληνικών αλιευμάτων στο εξωτερικό.
Υδατοκαλλιέργεια
Οι Βασικοί στόχοι της ΕΛΛΗΝΙΚΗΣ ΛΥΣΗΣ για τον τομέα της υδατοκαλλιέργειας είναι, πέρα από τη βελτίωση της ανταγωνιστικότητας των παραγόμενων προϊόντων και των επιχειρήσεων, η διασφάλιση της βιωσιμότητας.
Οι προτάσεις της ΕΛΛΗΝΙΚΗΣ ΛΥΣΗΣ για την επίτευξη αυτών των στόχων, είναι:Ενίσχυση για τον εκσυγχρονισμό του εξοπλισμού και των εγκαταστάσεων των επιχειρήσεων, ώστε να επιτευχθεί αύξηση της απόδοσης και της παραγωγής των υδατοκαλλιεργειών.
Τεχνολογική αναβάθμιση των συστημάτων παραγωγής με εφαρμογή καινοτόμων δράσεων, σύγχρονων συστημάτων παρακολούθησης και διάθεσης, καθώς και εντατικών ελέγχων.
Συνεργασία με τις περιφέρειες της χώρας για τη δημιουργία νέων Περιοχών Οργανωμένης Ανάπτυξης της Υδατοκαλλιέργειας.
Ίδρυση νέων και επέκταση των υφιστάμενων μονάδων και ιχθυογεννητικών σταθμών, κυρίως σε είδη με καλές προοπτικές εμπορίας, όπως τσιπούρα, λαβράκι, πέστροφες, οστρακοειδή και καβούρια).
Εκσυγχρονισμός του θεσμικού πλαισίου που αφορά στην αδειοδότηση, εγκατάσταση και λειτουργία μονάδας υδατοκαλλιέργειας.
Συνεχής εκπαίδευση του προσωπικού των μονάδων.
Μέριμνα για απόκτηση πιστοποιητικών και την εφαρμογή συστημάτων διασφάλισης ποιότητας του προϊόντος.
Διαρκείς ενέργειες προώθησης των προϊόντων της υδατοκαλλιέργειας σε χώρες του εξωτερικού.
Σχεδιασμός προγράμματος άμεσων αποζημιώσεων των μονάδων που έχουν πληγεί από καταστροφές ή ασθένειες
Εμπορία και Μεταποίηση Αλιευτικών Προϊόντων
Στρατηγικός στόχος της ΕΛΛΗΝΙΚΗΣ ΛΥΣΗΣ για τον κλάδο της μεταποίησης και εμπορίας αλιευτικών προϊόντων, είναι η αειφόρος ανάπτυξη βιώσιμων επιχειρήσεων και η ενίσχυση τηςανταγωνιστικότητας των επιχειρησιακών δομών ώστε να επωφεληθεί ο κλάδος με τα μέγιστα μακροπρόθεσμα επιχειρηματικά και κοινωνικά οφέλη.
Οι στόχοι της ΕΛΗΝΙΚΗΣ ΛΥΣΗΣ για τον τομέα της εμπορίας και μεταποίησης αλιευτικών προϊόντων, είναι:Βελτίωση της παραγωγικής διαδικασίας, ώστε να προσδίδεται η μεγαλύτερη δυνατή αξία στα αλιεύματα με περιορισμό των απωλειών και απορρίψεων.
Ανάπτυξη καινοτόμων τεχνικών για την παραγωγή
Ανάπτυξη τοπικών εγκαταστάσεων μεταποίησης και εμπορίας, στις περιοχές που υπάρχει παράκτια αλιεία και μονάδες υδατοκαλλιέργειας.
Οι προτάσεις της ΕΛΛΗΝΙΚΗΣ ΛΥΣΗΣ για την επίτευξη αυτών των στόχων, είναι:
Μέριμνα και κρατική ενίσχυση για την κατασκευή νέων σύγχρονων παραγωγικών μονάδων μεταποίησης αλιευτικών προϊόντων.
Κατοχύρωση ISO για τα προϊόντα.
Ενίσχυση και οικονομικές ελαφρύνσεις σε όλους τους νέους που επιθυμούν να ασχοληθούν με τον τομέα της μεταποίησης και εμπορίας αλιευμάτων.
Φοροελαφρύνσεις σε όσους επιχειρηματίες απασχολούν στις μονάδες τους Έλληνες, ως εργαζόμενους.
Συμμετοχή του κράτους στην κατασκευή νέων εγκαταστάσεων εμπορίας για τη βελτίωση του συστήματος διακίνησης των αλιευτικών προϊόντων, ώστε παράλληλα να πληρούνται όλες οι προϋποθέσεις ποιότητας και υγιεινής.
Κρατική μέριμνα για την εκπαίδευση και μεταφορά τεχνογνωσίας στο προσωπικό των μονάδων.
Συμμετοχή του κράτους στη βελτίωση των αποθηκευτικών χώρων, πρώτης ύλης και τελικού προϊόντος
με σύγχρονο απογραφικό έλεγχο και μηχανογραφική υποστήριξη για την ιχνηλασιμότητα του προϊόντος μέχρι τον τελευταίο καταναλωτή.
Βοήθεια στην προώθηση των προϊόντων σε αγορές του εξωτερικού.
Η χρηματοδότηση του πρωτογενούς τομέα
Εκτός από τη σωστή χρήση των ευρωπαϊκών προγραμμάτων, η ύπαρξη του προγράμματος συμβολαιακής Γεωργίας & Κτηνοτροφίας των τραπεζών, στηριζόμενη και ελεγχόμενη από το κράτος, είναι σε θέση, υπό τις κατάλληλες προϋποθέσεις, να χρηματοδοτήσει σε επαρκή βαθμό τις δραστηριότητες του πρωτογενούς τομέα.
Το Συμβολαιακό Πρόγραμμα καλύπτει όλη την παραγωγική, εφοδιαστική και μεταποιητική αλυσίδα του αγροτικού και κτηνοτροφικού προϊόντος υποστηρίζοντας συντεταγμένα την επωφελή συνεργασία παραγωγών και επιχειρήσεων εμπορίας, μεταποίησης και διάθεσης της αγροτικής παραγωγής.
Οι Τράπεζες λειτουργούν ως συντονιστές και χρηματοδότες.
Στηρίζει την παραγωγική προσπάθεια, εξασφαλίζοντας στους Έλληνες παραγωγούς την αναγκαία ρευστότητα, ώστε, όχι μόνο να συνεχίσουν να παράγουν,  αλλά μέσα από καλύτερο προγραμματισμό των απαιτούμενων εισροών τους, να επιτύχουν καλύτερες τιμές, βελτίωση των όρων παραγωγής και τελικά καλύτερη ποιότητα στο παραγόμενο προϊόν.
Εξασφαλίζει στις επιχειρήσεις την απαιτούμενη πρώτη ύλη, ούτως ώστε να προγραμματίζουν τις πληρωμές τους και γενικότερα τις ταμειακές τους υποχρεώσεις,
αλλά και να είναι συνεπείς σε συμφωνίες και ρήτρες για την παράδοση των προϊόντων στις οποίες έχουν προχωρήσει.
Δημιουργεί, σε επίπεδο τοπικών κοινωνιών και αγορών, μια συναλλακτική κίνηση σε ότι αφορά την αλυσίδα των αγροτικών εισροών (αγροτικά εφόδια, μηχανήματα - μικροεργαλεία, ζωικό κεφάλαιο - ενέργεια), η οποία θα δώσει σημαντική ανάσα ρευστότητας, λόγω του άμεσου της πληρωμής όλων των συντελεστών που είναι απαραίτητοι για την παραγωγή των προϊόντων.
Βασική προϋπόθεση είναι οι παραγωγοί αυτοί να έχουν συνάψει συμβόλαια πώλησης (απευθείας ή μέσω Αγροτικού Συνεταιρισμού) με εμπορικές και μεταποιητικές επιχειρήσεις της χώρας.
Στην Βραζιλία, το 75% της παραγωγής πουλερικών είναι με συμβόλαια, ενώ στο Βιετνάμ 90% της παραγωγής γαλακτοκομικών τελούν από το ίδιο καθεστώς.
Τα ποσοστά της παραγωγής με συμβόλαια επίσης είναι ακόμη υψηλότερα όταν πρόκειται για εξαγώγιμα αγαθά.
Το ίδιο ισχύει και για βασικά διατροφικά προϊόντα όπως το σιτάρι και το ρύζι.
Στο Βιετνάμ το 40% της παραγωγής ρυζιού καλλιεργείται υπό καθεστώς συμβάσεων με εταιρείες.
Οι Τράπεζες προσφέρουν πλεονεκτήματα στους παραγωγούς, παρέχοντας τη δυνατότητα να καλλιεργήσουν έχοντας εξασφαλίσει τα χρήματα που χρειάζονται.
Προσφέρουν την αναγκαία πίστωση στον κάθε παραγωγό ανάλογα με τη δυναμικότητά του.
Όλα τα χρήματα για την κάλυψη του κόστους παραγωγής είναι στη διάθεση του παραγωγού ακριβώς την περίοδο που τα χρειάζεται, ώστε να εξασφαλίζει τις καλύτερες δυνατές τιμές στις αγορές που κάνει.
Εγκρίνεται κεφάλαιο κίνησης για την εξόφληση της παραχθείσας ύλης από τους παραγωγούς.
Ο παραγωγός, αγοράζοντας τοις μετρητοίς, μειώνει το κόστος της παραγωγής του, και καθιστά τα προϊόντα του πιο ανταγωνιστικά.
Για τη χρηματοδότηση δεν απαιτούνται υποθήκες στην αγροτική γη ή σε άλλα περιουσιακά στοιχεία του παραγωγού.
Ο παραγωγός θα ξέρει, βάσει της συμφωνίας με την επιχείρηση (μεταποιητική), ότι η παραγωγή του θα διατεθεί χωρίς προβλήματα, ενώ με την παράδοσή της, ο παραγωγός πληρώνεται τοις μετρητοίς το 100% της αξίας που παραδίδει, με την ενεργοποίηση του εγκεκριμένου από πριν κεφαλαίου κίνησης της μεταποιητικής επιχείρησης.
Ο παραγωγός θα γνωρίζει έγκαιρα το εύρος της τιμής στην οποία θα πουλήσει την παραγωγή του, αφού θα αναφέρεται στο συμφωνητικό που θα έχει υπογράψει με την επιχείρηση στην οποία θα παραδώσει τη σοδειά του.
Η ΕΛΛΗΝΙΚΗ ΛΥΣΗ έχει τους κατάλληλους εξειδικευμένους συνεργάτες που γνωρίζουν τη δομή του προγράμματος των τραπεζών και μπορούν να βοηθήσουν τους παραγωγούς, ώστε να ωφεληθούν πραγματικά
Η ΕΛΛΗΝΙΚΗ ΛΥΣΗ ΕΙΝΑΙ ΤΟ ΜΟΝΑΔΙΚΟ ΚΟΜΜΑ ΠΟΥ ΜΠΟΡΕΙ ΝΑ ΠΡΟΣΦΕΡΕΙ ΡΕΑΛΙΣΤΙΚΕΣ ΚΑΙ ΑΜΕΣΑ ΥΛΟΠΟΙΗΣΙΜΕΣ ΛΥΣΕΙΣ ΓΙΑ ΤΗΝ ΕΛΛΑΔΑ!
ΜΕ ΓΝΩΜΟΝΑ ΤΟ ΕΘΝΙΚΟ ΣΥΜΦΕΡΟΝ ΚΑΙ ΤΗΝ ΕΠΑΝΕΚΚΙΝΗΣΗ ΤΗΣ ΟΙΚΟΝΟΜΙΑΣ ΕΠΙΔΙΩΚΟΥΜΕ ΝΑ ΚΑΤΑΣΤΕΙ ΞΑΝΑ Η ΕΛΛΑΔΑ ΑΥΤΑΡΚΗΣ ΚΑΙ ΙΣΧΥΡΗ!
Η ΕΛΛΗΝΙΚΗ ΛΥΣΗ ΚΑΛΕΙ ΟΛΕΣ ΤΙΣ ΕΛΛΗΝΙΔΕΣ ΚΑΙ ΤΟΥΣ ΕΛΛΗΝΕΣ ΝΑ ΜΑΣ ΑΚΟΛΟΥΘΗΣΟΥΝ,
ΝΑ ΣΤΗΡΙΞΟΥΝ ΤΟ ΟΡΑΜΑ ΜΑΣ ΚΑΙ ΝΑ ΤΟ ΥΛΟΠΟΙΗΣΟΥΜΕ ΟΛΟΙ ΜΑΖΙ!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΝ ΤΟΥΡΙΣΜΟ
Η τουριστική βιομηχανία είναι ποικιλόμορφη, επηρεάζει και αφορά τόσο τον ιδιωτικό, όσο και το δημόσιο βίο και δύναται να καταστεί (αν και είναι ήδη σε μεγάλο βαθμό) η κύρια πηγή δημιουργίας εσόδων,
απασχόλησης,
ανάπτυξης του ιδιωτικού τομέα
και βελτίωσης της υποδομής της χώρας.
Αυτό συμβαίνει επειδή ο τουρισμός είναι μια οριζόντια δραστηριότητα, που επιδρά σε πολλούς κλάδους της Οικονομίας (πχ εστίαση, διαμονή, διασκέδαση κλπ), ενώ αφορά πολλές διαφορετικές περιοχές του κοινωνικού και παραγωγικού ιστού της χώρας μας.
Ως εκ τούτου, συμβάλλει σημαντικά στο ΑΕΠ και βοηθά στη διασπορά του Εθνικού Εισοδήματος σε διάφορες περιφέρειες της Ελλάδος.
Τα νούμερα βέβαια κουράζουν, αλλά είναι τα μοναδικά που δεν ψεύδονται ποτέ, ενώ δίνουν πάντοτε την αληθινή εικόνα.
Ενδεικτικά, η εξέλιξη του 2017 σε σχέση με το 2016 σε αριθμούς ήταν η παρακάτω:
Είναι θετικό λοιπόν να γνωρίζουμε πως η δαπάνη ανά διανυκτέρευση αυξήθηκε το 2017 σε σχέση με το 2016 κατά 0,4% στα 69 €, η μέση διάρκεια παραμονής παρέμεινε σταθερή στις 7 διανυκτερεύσεις, ο αριθμός των διανυκτερεύσεων αυξήθηκε κατά 10,4% διαμορφούμενος στις 213.516 από 193.419 το 2016, οι ταξιδιωτικές εισπράξεις αυξήθηκαν κατά 10,8% στα 14,63 δις € και ο αριθμός των επισκεπτών ήταν ανοδικός κατά 7,4%, διαμορφούμενος στα 30,16 εκ. άτομα.
Όσον αφορά τώρα τη συμβολή του τουρισμού στο ΑΕΠ της χώρας μας, σύμφωνα με στοιχεία του ΣΕΤΕ (Σύνδεσμος Ελληνικών Τουριστικών Επιχειρήσεων), κάθε ένα ευρώ τουριστικού εσόδου αυξάνει το ΑΕΠ κατά 2,65 €.
Επομένως η άνοδος το 2017 κατά 1.426.000.000 € ωφέλησε το ΑΕΠ κατά 3.778.900.000 €.
Με βάση τον πολλαπλασιαστή (2,65), τα 14,63 δις € (τζίρος 2017) παρήγαγαν 38,77 δις € ΑΕΠ, οπότε ο τουρισμός συνέβαλλε κατά 21,81% στο ΑΕΠ του 2017 (177,7 δις €).
Το 2016 παρήγαγε 35 δις € ΑΕΠ ή το 20% περίπου του τότε ΑΕΠ μας (174,2 δις €), οπότε προσέφερε αρκετά στη χώρα.
Με βάση την Παγκόσμια Τράπεζα, ο τουριστικός τζίρος της Ισπανίας ήταν 60,6 δις $ το 2016, της Γερμανίας 52,1 δις $, της Γαλλίας 50,88 δις $, της Ιταλίας 40,37 δις $, της Πορτογαλίας 17,2 δις $, της Τουρκίας 26,7 δις $ και της Ελλάδας 16,53 δις $.
Το σύνολο της απασχόλησης που δημιούργησε ο Τουρισμός κατά την αιχμή του 2017 (τρίτο τρίμηνο) εκτιμάται στις 630.000 θέσεις εργασίας ή στο 16,9% της συνολικής απασχόλησης.
Εάν συνυπολογιστούν με συντελεστή αντίστοιχο του ΑΕΠ (2,2% κατά το ΙΟΒΕ ή 2,65% κατά το ΚΕΠΕ), τότε η συνολική απασχόληση (άμεση και έμμεση) που δημιουργεί ο τουρισμός ανέρχεται στο εντυπωσιακό νούμερο από 37,2% έως 44,8% του συνόλου.
Σύμφωνα τώρα με διεθνείς μελέτες (Μ. Bernegger), τα εξαγωγικά έσοδα του τουρισμού στο ισοζύγιο τρεχουσών συναλλαγών της Ελλάδας, υποτιμούνται σημαντικά.
Το γεγονός αυτό δεν οφείλεται στη χώρα μας, αλλά στη διαφοροποίηση της μεθοδολογίας καταγραφής του τζίρου από την παροχή τουριστικών υπηρεσιών, εντός μίας νομισματικής ένωσης, μετά την είσοδο μας στην Ευρωζώνη (2002).
Τα έσοδα αυτά υπολογίζονται πλέον με δειγματοληπτικές έρευνες που διεξάγονται στους τουρίστες, όπου ερωτώνται για τα μέσα έξοδα τους κατά τη διάρκεια παραμονής στη χώρα μας, για τις τιμές των δωματίων που πλήρωσαν, για το χρόνο που διέμειναν κοκ.
Η μέθοδος αυτή (FRONTIER TRAVEL SURVEY, FTS) χρησιμοποιείται επίσης σε άλλες χώρες της Ευρώπης όπου όμως, λόγω προβλημάτων στη στάθμιση των δειγμάτων, δεν απεικονίζει σωστά τη δυναμική του τουρισμού.
Συγκρίνοντας τώρα κανείς τα «εξαγωγικά» έσοδα του ελληνικού τουρισμού με άλλες χώρες, σε συνδυασμό με ορισμένους εξειδικευμένους παράγοντες, διαπιστώνει πως αυξήθηκαν κατακόρυφα μετά το 2000 και την είσοδο της χώρας στην Ευρωζώνη, όπως συνέβη με τη ναυτιλία, αφού και οι δύο τομείς είναι εντάσεως κεφαλαίου, το οποίο ήταν πιο εύκολο να αποκτηθεί (δάνεια), καθώς επίσης πιο φθηνό εντός της νομισματικής ένωσης.
Εν τούτοις, η εξέλιξη αυτή δεν απεικονίζεται σωστά στο ισοζύγιο τρεχουσών συναλλαγών, λόγω της ελαττωματικής καταχώρησης των διανυκτερεύσεων, κατά ξενοδοχειακές κατηγορίες.
Ειδικότερα, αυτό που χαρακτηρίζει τον ελληνικό τουρισμό μετά το έτος 2000 είναι η ισχυρή ανάπτυξη του στον τομέα των ξενοδοχείων 5 αστέρων, αφού μόνο αυτός αναπτύχθηκε, με τους άλλους τομείς είτε να είναι στατικοί (4 αστέρια), είτε να μειώνονται (1 έως 3 αστέρια).
Σημειωτέον πως τα ξενοδοχεία των πέντε αστέρων έχουν μακράν τη μεγαλύτερη παραγωγικότητα και κερδοφορία ανά εργαζόμενο.
Ως εκ τούτου, η μετατόπιση του κέντρου βάρους του ελληνικού τουρισμού σε αυτήν την κατηγορία, οδήγησε στην κατακόρυφη αύξηση του τζίρου του, παρά το ότι ο αριθμός των τουριστών από το 2000 έως το 2009 δεν παρουσίασε μία ανάλογη άνοδο (η πτώση του τζίρου ανά άτομο που σημειώθηκε μετά το 2010 οφείλεται κυρίως στην εσωτερική υποτίμηση ύψους περί το 30%).
Εν τούτοις δεν καταγράφεται στις στατιστικές, οι οποίες επικεντρώνονται κυρίως στον αριθμό των επισκεπτών στη χώρα.
Το αποτέλεσμα είναι να μην αξιολογείται σωστά η συμβολή του τουρισμού στο ΑΕΠ, καθώς επίσης στο ισοζύγιο τρεχουσών συναλλαγών της Ελλάδας, η οποία είναι κατά πολύ μεγαλύτερη.
Εάν υπολογίσουμε πως τα άμεσα έσοδα του τουρισμού το 2017 ήταν 14,63 δις € και το έλλειμμα του εμπορικού μας ισοζυγίου (Εξαγωγές - Εισαγωγές) ήταν 21,4 δις € σύμφωνα με την ΕΛΣΤΑΤ, τότε ο τουρισμός κάλυψε το 68% περίπου του εμπορικού ελλείμματος.
Κατά την Τράπεζα της Ελλάδος, το 2017 οι ταξιδιώτες που επισκέφθηκαν την πατρίδα μας πραγματοποίησαν συνολικά 31.021 χιλ. επισκέψεις στις 13 περιφέρειες της χώρας.
Ο αριθμός αυτός είναι μεγαλύτερος από τη συνολική εισερχόμενη ταξιδιωτική κίνηση, καθώς ένας ταξιδιώτης μπορεί να επισκεφθεί περισσότερες από μία περιφέρειες κατά τη διάρκεια του ταξιδιού του.
Ο μεγαλύτερος όγκος των επισκέψεων, σε ποσοστό 83,9% του συνόλου, πραγματοποιήθηκε σε πέντε περιφέρειες ως εξής:
Περιφέρεια Κεντρικής Μακεδονίας (7.262 χιλ.), Περιφέρεια Νοτίου Αιγαίου (5.841 χιλ.), Περιφέρεια Αττικής (5.137 χιλ.), Περιφέρεια Κρήτης (4.806 χιλ.) και Περιφέρεια Ιονίων Νήσων (2.966 χιλ.).
Στο σύνολο των υπόλοιπων περιφερειών (Ανατολικής Μακεδονίας και Θράκης, Πελοποννήσου, Ηπείρου, Θεσσαλίας, Δυτικής Ελλάδας, Στερεάς Ελλάδας, Βορείου Αιγαίου και Δυτικής Μακεδονίας) πραγματοποιήθηκαν 5.008 χιλ. επισκέψεις.
Όσον αφορά την κρουαζιέρα, το 2017 καταγράφηκαν 3.271 αφίξεις κρουαζιερόπλοιων (2016: 4.093 αφίξεις), με 4.600 χιλ. επισκέψεις επιβατών, έναντι 5.053 χιλ. επισκέψεων επιβατών το 2016.
Από συμπληρωματική έρευνα προέκυψε ότι το 90,5% των επιβατών ήταν διερχόμενοι επισκέπτες, οι οποίοι κατά μέσο όρο πραγματοποίησαν 1,5 στάσεις σε ελληνικά λιμάνια, όσες και το 2016.
Το 2017, οι συνολικές εισπράξεις από επιβάτες κρουαζιέρας μειώθηκαν κατά 6,4% σε σύγκριση με το 2016 και ανήλθαν στα 476 εκ. €, εκ των οποίων 48,6 εκ. € συμπεριλαμβάνονται στα καταγεγραμμένα στοιχεία από την Έρευνα Συνόρων,
καθώς αφορούν ταξιδιώτες που αναχώρησαν από την Ελλάδα (last port), ενώ 427,7 εκατ. ευρώ αντιπροσωπεύουν πρόσθετα έσοδα που καταγράφονται στη συμπληρωματική έρευνα.
Το κυριότερο λιμάνι από πλευράς εισπράξεων κρουαζιέρας είναι το λιμάνι του Πειραιά, με συμμετοχή 46,2% επί του συνόλου.
Ακολουθούν το λιμάνι της Κέρκυρας και το λιμάνι της Μυκόνου, με 14,7% και 8,8% των εισπράξεων αντίστοιχα.
Οι επτά σημαντικότεροι λιμένες αφίξεως κρουαζιερόπλοιων καλύπτουν το 92,0% των συνολικών εισπράξεων από κρουαζιέρες και το 88,3% των συνολικών επισκέψεων επιβατών.
Οι συνολικές διανυκτερεύσεις εκτός κρουαζιερόπλοιων αυξήθηκαν κατά 13,2% και διαμορφώθηκαν στις 4.611 χιλ. διανυκτερεύσεις, ενώ οι συνολικοί επιβάτες κρουαζιέρας για την επισκοπούμενη περίοδο εκτιμώνται σε 3.055 χιλ., παρουσιάζοντας μείωση κατά 9,9% σε σύγκριση με το 2016, γεγονός που επηρέασε αρνητικά τη διαμόρφωση των εισπράξεων από την κρουαζιέρα.
Συνεπώς, ο τουρισμός αποτελεί «κεφάλαιο» και μία από τις βαριές βιομηχανίες της Πατρίδας μας, εφόσον βοηθά στην ανάπτυξη όλης της περιφέρειας και υποστηρίζεται από πολλούς κλάδους της Ελληνικής Οικονομίας.
Ως εκ τούτου, ο τουρισμός είναι ένας τομέας που χρήζει ιδιαίτερης προσοχής και γι' αυτό απαιτείται εθνικός σχεδιασμός που να περιλαμβάνει στοχευόμενες δράσεις,
ώστε η Ελλάδα να καταστεί ελκυστικό και ολοκληρωμένο τουριστικό προϊόν, που θα είναι ικανό να προσελκύσει επενδύσεις αιχμής.
Ο σχεδιασμός κατάλληλων, αποδοτικών και αποτελεσματικών δράσεων για τον τουρισμό πρέπει να στηρίζεται στο προφίλ των τουριστών που επισκέπτονται την Ελλάδα και στην προσπάθεια αξιοποίησης της ελληνικής κουλτούρας και των παραδόσεων.
Μόνο έτσι θα είναι εφικτή η κάλυψη των αναγκών των σκεπτόμενων και απαιτητικών τουριστών, η εκπλήρωση των σκοπών της επίσκεψης και η ταυτόχρονη προστασία και προώθηση της εγχώριας οικονομίας και της κοινωνίας.
Το προφίλ των τουριστών που επισκέπτονται την Ελλάδα
Όσον αφορά την εθνικότητα των εισερχομένων τουριστών, σχεδόν οι μισοί είναι Γερμανοί και Άγγλοι, ενώ ακολουθούν οι υπόλοιπες χώρες που φαίνονται στον πίνακα.
Αναφορικά με τους σκοπούς της επίσκεψης, σύμφωνα με παλαιότερα στοιχεία του ΣΕΤΕ, το 81% των εισερχόμενων τουριστών επισκέπτεται την Ελλάδα για τον ήλιο, τη θάλασσα, τον πολιτισμό και τη θρησκεία.
Επιπλέον, το 75% των Άγγλων και των Βέλγων επισκέπτεται την Ελλάδα και για γαστρονομικούς σκοπούς, δηλαδή για να δοκιμάσουν την ελληνική κουζίνα, ενώ το 66% των Ρώσων ενδιαφέρεται επιπροσθέτως και για το φυσικό κάλλος και τα αξιοθέατα.
Σχετικά με τη διαμονή των τουριστών στην Ελλάδα, η πλειοψηφία μένει για περίπου 1 εβδομάδα.
Εξαίρεση αποτελούν οι Γερμανοί, οι Άγγλοι και οι Ρώσοι, των οποίων η μέση διαμονή κυμαίνεται από 10 έως 12 μέρες.
Εξετάζοντας το οικονομικό προφίλ των τουριστών, το 80% ανήκει στη μεσαία και ανώτερη εισοδηματική τάξη.
Όσον αφορά τις δαπάνες ανά χώρα προέλευσης, είναι φυσικά ανάλογες του αριθμού των επισκεπτών, οπότε προηγείται η Γερμανία και ακολουθεί η Γαλλία.
Σε σχέση με τη μέση δαπάνη ανά τουρίστα το 2017, ενδεικτικά οι Αυστραλοί προηγούνται με 1.218 €, ακολουθούμενοι από τους Αμερικανούς με 941 € και τους Καναδούς με 903 €, ενώ υψηλά παρά την υποτίμηση του ρουβλίου ήταν οι Ρώσοι με 710 €, όταν οι Γερμανοί ξόδεψαν 689 € και οι Βρετανοί 688 €.
Το προφίλ των Ρώσων τουριστών που επισκέπτονται την Ελλάδα
Η Ελλάδα βρισκόταν έως πρόσφατα στην 5η θέση στη λίστα των προτιμήσεων των Ρώσων τουριστών για διακοπές, πίσω από την Τουρκία, την Αίγυπτο, την Ταϊλάνδη και την Ισπανία.
Ο κυριότερος λόγος είναι πως αυτές οι χώρες, αν και αλλόθρησκες και «εχθρικές» για τους Ρώσους (ειδικά η Τουρκία και η Αίγυπτος), έχουν απλοποιημένες διαδικασίες έκδοσης βίζας, καλύτερη προώθηση των τουριστικών τους προϊόντων και ελκυστικά - οικονομικά πακέτα διακοπών.
Υπολογίζεται πως το 20% των Ρώσων τουριστών προτιμά την χώρα μας για διακοπές.
Το 74% από αυτούς, επισκέπτεται την Ελλάδα με κύριο σκοπό τον θαλάσσιο τουρισμό και το πακέτο «ήλιος - θάλασσα», το 52% ενδιαφέρεται και για τον πολιτιστικό - αρχαιολογικό τουρισμό, ενώ το 71% επισκέπτεται τη χώρα και για τον θρησκευτικό - προσκυνηματικό τουρισμό.
Γι' αυτό το λόγο, πολλοί Ρώσοι τουρίστες προτιμούν τουριστικά πακέτα που περιλαμβάνουν επισκέψεις στα Μετέωρα, την Πάτμο και το Άγιο Όρος.
Συνεπώς, οι Ρώσοι τουρίστες προτιμούν την Ελλάδα όχι μόνο για την θάλασσα, τον ήλιο και τον πολιτισμό, αλλά και λόγω των κοινών ομόδοξων θρησκευτικών δεσμών.
Αναφορικά με την ηλικία των Ρώσων τουριστών, η συντριπτική πλειοψηφία είναι μεταξύ 18-35 ετών και αυτοί συνήθως επισκέπτονται την Ελλάδα μόνο για μια φορά.
Αξίζει όμως να σημειωθεί πως υπάρχει και ένα ποσοστό 27% που επισκέπτεται την χώρα για διακοπές κάθε 2-3 χρόνια και ένα ποσοστό 18% που μας επισκέπτεται κάθε χρόνο.
Αναφορικά με τη διαμονή και τη δαπάνη χρημάτων κατά την περίοδο των διακοπών, οι Ρώσοι τουρίστες δηλώνουν πολύ πιο πρόθυμοι να δαπανήσουν περισσότερα χρήματα στην Ελλάδα, παρά σε αλλόθρησκες χώρες, όπως η Αίγυπτος και η Τουρκία.
Η μέση διαμονή των Ρώσων τουριστών στην χώρα φτάνει τις 10 ημέρες και σύμφωνα με παλαιότερα στοιχεία του ΣΕΤΕ, υπολογίζεται πως το 57% δαπανά ημερησίως 100-200€ για διαμονή, διατροφή, διασκέδαση και μεταφορά.
Το υπόλοιπο 43% των Ρώσων τουριστών δαπανά πολλά περισσότερα χρήματα, φτάνοντας σε εξαιρετικές περιπτώσεις ακόμα και τα 1.000€ - 2.000€ / ημέρα.
Προτάσεις για το γενικό Τουρισμό
Οι προτάσεις της ΕΛΛΗΝΙΚΗΣ ΛΥΣΗΣ για τον Γενικό Τουρισμό είναι εξειδικευμένα μέτρα, στο πλαίσιο του εθνικού σχεδιασμού για την τουριστική ανάπτυξη, που στοχεύουν στη δημιουργία ενός σταθερού και ελκυστικού περιβάλλοντος για την προσέλκυση νέων τουριστών, την ικανοποίηση των αναγκών των απαιτητικών τουριστών
και την επίτευξη κερδοφόρων επενδύσεων, που μπορούν να βοηθήσουν σημαντικά στην ανάπτυξη της οικονομίας και των υποδομών της χώρας.
Τα βασικά μέτρα της ΕΛΛΗΝΙΚΗΣ ΛΥΣΗΣ για τον γενικό τουρισμό είναι τα εξής:Συνεργασία με τους Δήμους και τις Περιφέρειες της χώρας για την καταγραφή των ιδιαιτεροτήτων και των σημείων τουριστικού ενδιαφέροντος κάθε περιοχής, ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την προστασία, την ανάδειξη και την αξιοποίηση του φυσικού κάλλους, των ιδιαιτεροτήτων και των σημείων τουριστικού ενδιαφέροντος ανά περιφέρεια.
Εθνικό σχέδιο και μέτρα για την επιμήκυνση της τουριστικής περιόδου, μέσω της ανάπτυξης των εναλλακτικών μορφών τουρισμού, ώστε να επιτευχθεί η προσέλκυση νέων τουριστών και η Ελλάδα να μην αποτελεί μόνο θερινό τουριστικό προορισμό, για το πακέτο «ήλιος - θάλασσα».
Η Ελλάδα είναι μια χώρα που μπορεί να έχει τουρισμό όλο τον χρόνο και όχι μόνο την περίοδο Μαΐου - Οκτωβρίου.
Το πακέτο «ήλιος - θάλασσα», αν και επιτυχημένο, καθιστά τον τουρισμό εποχιακή δραστηριότητα και έχει ως επακόλουθα την εποχιακή εργασία, την εποχιακή απασχόληση και το εποχιακό προσωπικό, που κατά την χειμερινή περίοδο βρίσκεται σε αχρηστία.
Η ανάπτυξη και αξιοποίηση των εναλλακτικών μορφών τουρισμού, μπορούν να βοηθήσουν ώστε η χώρα να έχει τουρισμό όλους τους μήνες του έτους,
να αναπτυχθούν τουριστικά και να έχουν κοινωνική δραστηριότητα πολλές περιοχές
και οι εργαζόμενοι στις τουριστικές επιχειρήσεις να έχουν εισόδημα και απασχόληση όλο τον χρόνο.
Συνεργασία με τις αρμόδιες αρχές (π.χ. ΣΔΟΕ, Υγειονομική υπηρεσία) για τη θέσπιση αυστηρών κριτηρίων ποιότητας και βέλτιστων πρακτικών, που πρέπει υποχρεωτικά να πληρούν όλες οι επιχειρήσεις που δραστηριοποιούνται στον τομέα του τουρισμού.
Έτσι, θα παρέχονται σε όλους τους τουρίστες ποιοτικές υπηρεσίες, ποιοτικά προϊόντα και θα εξαλειφθούν φαινόμενα αισχροκέρδειας και εξαπάτησης.
Συχνοί έλεγχοι από τις αρμόδιες αρχές, για να εξασφαλιστεί η απαρέγκλιτη τήρηση των θεσπισμένων κριτηρίων από τις τουριστικές επιχειρήσεις και να αποφευχθεί η δημιουργία αρνητικής εικόνας για τον ελληνικό τουρισμό.
Έμφαση όχι μόνο στον οργανωμένο τουρισμό και στα ομαδικά πακέτα των ταξιδιωτικών πρακτόρων (tour operators), αλλά και στους μεμονωμένους τουρίστες, με παροχή ελκυστικών τουριστικών πακέτων, προσφορών και εκπτώσεων στη διαμονή και τη διατροφή.
Η προσέλκυση μεμονωμένων τουριστών θεωρείται πολύ σημαντική, καθώς σύμφωνα με στοιχεία του ΣΕΤΕ, το 66% των ετήσιων τουριστικών εσόδων προέρχεται από μεμονωμένους τουρίστες.
Προβολή της Ελλάδας στο εξωτερικό ως ένα ολοκληρωμένο, ελκυστικό και ποιοτικό τουριστικό προϊόν.
Προβολή και προώθηση της Ελλάδας ως τουριστικού προορισμού για όλες τις εποχές του χρόνου και όχι μόνο για θερινές διακοπές.
Κατάρτιση ολοκληρωμένου και σταθερού στρατηγικού σχεδίου προώθησης της Ελλάδας (ως τουριστικού προορισμού) και των ελληνικών τουριστικών προϊόντων στο εξωτερικό, καθ' όλη τη διάρκεια του έτους.
Έμφαση σε εντατικές και αλληλοκαλυπτόμενες δράσεις, όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, δημοσιότητα (ρεπορτάζ) για τα ελληνικά προϊόντα και συμμετοχή σε εκθέσεις τουρισμού.
Συστηματική και εντατική προβολή / προώθηση της Ελλάδας ως τουριστικού προορισμού σε νέες, ραγδαίως αναπτυσσόμενες αγορές, όπως η Ρωσία και η Κίνα.
Ειδική μεταχείριση, παροχή ειδικών προνομίων και κινήτρων στους Ρώσους τουρίστες.
Για παράδειγμα, έκπτωση 15% στη διαμονή, διατροφή και διασκέδαση σε όλους τους Ρώσους τουρίστες που επισκέπτονται για πρώτη φορά την Ελλάδα και μόνιμη έκπτωση 20% για όλες τις υπόλοιπες φορές που έρθουν ξανά διακοπές στην χώρα, με απλή επίδειξη του διαβατηρίου ή μιας ειδικής κάρτας που θα εκδίδεται στα αεροδρόμια και στα λιμάνια.
Ίδρυση περισσοτέρων visa centers στη Ρωσία, όχι μόνο στη Μόσχα, αλλά ακόμα και σε δυσπρόσιτες περιοχές, κοντά στα Ουράλια Όρη, που είναι από τις πιο πυκνοκατοικημένες περιοχές στο εσωτερικό της Ρωσίας και οι κάτοικοι διακρίνονται για το υψηλό εισοδηματικό επίπεδο και τη δεινότητά τους στα ταξίδια.
Κάθε χρόνο, από τον Μάρτιο - Απρίλιο, υπάρχει αυξημένη ζήτηση για βίζα από Ρώσους τουρίστες που επιθυμούν να επισκεφθούν τη χώρα μας για διακοπές.
Ωστόσο, τα λιγοστά visa centers, που βρίσκονται κυρίως στη Μόσχα, δεν επαρκούν, με αποτέλεσμα τον σχηματισμό ατελείωτων ουρών αναμονής και ταλαιπωρία.
Η δημιουργία visa centers σε άλλες περιοχές, εκτός Μόσχας, αφενός θα αποσυμφορήσει την κατάσταση και αφετέρου θα παράσχει κίνητρα και θα διευκολύνει πολλούς Ρώσους που επιθυμούν να επισκεφθούν την Ελλάδα για διακοπές.
Διπλασιασμός του προσωπικού στα visa centers της Ρωσίας, ειδικά τις περιόδους αυξημένης ζήτησης.
Υπολογίζεται πως αυτή τη στιγμή, το προσωπικό που στελεχώνει τα ελληνικά visa centers της Ρωσίας, δεν ξεπερνά τα 150 άτομα, τα οποία είναι υπάλληλοι των ελληνικών προξενείων της Ρωσίας.
Αυτός ο αριθμός δεν επαρκεί για να ελέγξει τις χιλιάδες αιτήσεις και να χορηγήσει εγκαίρως visa.
Συνεπώς, αύξηση του προσωπικού, σημαίνει αύξηση των χορηγήσεων βίζας, που αντίστοιχα συνεπάγεται αύξηση των Ρώσων τουριστών που επισκέπτονται τη χώρα.
Απλοποίηση των διαδικασιών χορήγησης βίζας για τους Ρώσους πολίτες, ώστε η εξυπηρέτηση να είναι ταχύτατη και να μην ξεπερνά συνολικά τις 5 εργάσιμες ημέρες, εν αντιθέσει με τη χρονική διάρκεια των 5 εβδομάδων που ισχύει σήμερα.
Βάσει των αιτήσεων που γίνονται κάθε χρόνο στη Ρωσία, υπολογίζεται πως καθημερινά πρέπει να χορηγούνται - το ελάχιστο - 10.000 visas.
Ωστόσο, η γραφειοκρατία, σε συνδυασμό με την έλλειψη προσωπικού, καθιστά δυνατή τη χορήγηση μόνο 1.000 visas καθημερινά.
Αυτό έχει σαν αποτέλεσμα, οι Ρώσοι τουρίστες να προτιμούν την Τουρκία και την Αίγυπτο, γιατί η διαδικασία χορήγησης βίζας είναι ταχύτερη.
Το αποτέλεσμα όμως είναι να χάνονται πολύτιμα έσοδα για το Ελληνικό κράτος.
Αυτόματη και μόνιμη χορήγηση «Visa Schengen» για όλους τους Ρώσους τουρίστες και όχι μόνο, που αγοράζουν παραθεριστική κατοικία στην Ελλάδα.
Συνεργασία του Ελληνικού κράτους με τους ταξιδιωτικούς πράκτορες (tour operators), για να αυξηθούν τα προγράμματα για την Ελλάδα και να δημιουργηθούν οικονομικά - ελκυστικά πακέτα διακοπών.
Δημιουργία ενός ολοκληρωμένου σχεδίου αναβάθμισης και ανάπτυξης του συνόλου των τουριστικών υποδομών.
Χορήγηση κρατικών κινήτρων για την αξιοποίηση και βελτίωση των υπαρχόντων τουριστικών υποδομών.
Φορολογικές διευκολύνσεις σε όλους τους ιδιοκτήτες τουριστικών υποδομών, ώστε να μην υπάρχει στην Ελλάδα ούτε μία τουριστική επιχείρηση που δεν θα λειτουργεί.
Έμφαση στις επενδύσεις τουριστικής υποδομής και στα υψηλής ποιότητας projects.
Διαδικασία Fast Tracks για τις μεγάλες επενδύσεις και ουσιαστική μείωση της γραφειοκρατίας για το σύνολο των επενδύσεων.
Εισαγωγή ενός απλού, σταθερού και ελκυστικού φορολογικού συστήματος, που θα παραμείνει αμετάβλητο στις βασικές του ρυθμίσεις για τουλάχιστον 10 χρόνια, ώστε να ενισχυθούν οι επενδύσεις στο τουρισμό.
Παροχή επιπλέον κινήτρων για ενίσχυση των τουριστικών επενδύσεων και δημιουργία ποιοτικών καταλυμάτων, ξενοδοχείων πολυτελείας, ποιοτικών τουριστικών συγκροτημάτων και τουριστικών κατοικιών.
Φοροαπαλλαγή για 5 έτη σε όσους επενδύσουν στον τουρισμό, ιδρύοντας μια νέα τουριστική επιχείρηση.
Απαγόρευση χρήσης των τουριστικών καταλυμάτων ως κέντρα φιλοξενίας παράτυπων μεταναστών (Hot Spots).
Εκκένωση όλων των τουριστικών καταλυμάτων της χώρας που λειτουργούν ως Hot Spots
και χορήγηση κρατικών επιδοτήσεων στους ιδιοκτήτες - επιχειρηματίες, για να ανακαινίσουν τα καταλύματα και να τα λειτουργήσουν ξανά ως τουριστικές μονάδες, προσφέροντας οικονομικά τουριστικά πακέτα διακοπών στους εισερχόμενους τουρίστες.
Υποχρεωτική στελέχωση όλων των τουριστικών υποδομών με ειδικά εκπαιδευμένο προσωπικό, το οποίο να μιλά - εκτός των άλλων ξένων γλωσσών - ρωσικά και να γνωρίζει τη ρωσική κουλτούρα.
Οι εισερχόμενοι Ρώσοι τουρίστες αυξάνονταν σταθερά σε ετήσια βάση έως το 2014 όπου επιβλήθηκαν κυρώσεις.
Η ύπαρξη λοιπόν προσωπικού που θα μιλά την μητρική τους γλώσσα θα βοηθήσει ώστε να αυξηθούν ξανά, καθώς επίσης να αισθανθούν οι τουρίστες οικεία, άνετα και φιλόξενα.
Επιπλέον, θα σχηματίσουν θετική εικόνα για τον ελληνικό τουρισμό και έτσι, αναμένεται να κλιμακωθεί η ζήτηση - προτίμηση για τη χώρα.
Υποχρεωτική ετήσια εκπαίδευση (σεμινάρια) όλων των εργαζομένων στην τουριστική βιομηχανία, ώστε το προσωπικό που στελεχώνει τις τουριστικές επιχειρήσεις να είναι άρτια εκπαιδευμένο και καταρτισμένο.
Εφαρμογή ειδικού φορολογικού καθεστώτος και μείωση κατά 50% των συντελεστών ΦΠΑ για όλα τα ελληνικά νησιά, όπως ισχύει αντίστοιχα και σε άλλες περιοχές της Ευρωπαϊκής Ένωσης, για παράδειγμα στην Πορτογαλία (Μαδέρα και Αζόρες), στη Γερμανία (Ελιγολάνδη) και τη Γαλλία (Κορσική).
Απελευθέρωση του θαλάσσιου τουρισμού και συγκεκριμένα της κρουαζιέρας.
Μείωση του ΦΠΑ στο 10% για το συνολικό εξαγόμενο τουριστικό πακέτο.
Αδειοδότηση όλων των λιμανιών της χώρας και χρηματοδότηση έργων υποδομής.
Δημιουργία προβλητών για κρουαζιερόπλοια στα λιμάνια όλων των νησιών της χώρας.
Διευκόλυνση του θαλάσσιου τουρισμού με σκάφη αναψυχής, με τη δημιουργία δικτύου με μαρίνες σε όλα τα λιμάνια της χώρας, όπου θα υπάρχουν παράλληλα επισκευαστικές υποδομές και δυνατότητα μόνιμου ελλιμενισμού.
Δημιουργία τουριστικών καταφυγίων σε όλα τα τουριστικού ενδιαφέροντος σημεία και φυσικού κάλους χώρους ελλιμενισμού, με σταθμούς ανεφοδιασμού καυσίμου και τροφίμων, νερού, ανταλλακτικών.
Επιδοτήσεις δημιουργίας ηλεκτρονικών πλατφόρμων τύπου AIRBNB και BOOKING.COM από ελληνικές επιχειρήσεις.
Συνεργασία του δημοσίου με ιδιώτες για την ίδρυση τουριστικών επιχειρήσεων στο εξωτερικό, εξειδικευμένων για την Ελλάδα.
Εναλλακτικές μορφές τουρισμού
Τα τελευταία χρόνια, παράλληλα με τον μαζικό - παραθεριστικό τουρισμό, αναπτύχθηκαν και νέες μορφές, εναλλακτικού τουρισμού, για να ικανοποιηθούν οι σκοποί και οι ανάγκες των πιο απαιτητικών τουριστών, που αναζητούσαν κάτι περισσότερο από το πακέτο «ήλιος - θάλασσα».
Οι κυριότερες και ευρέως διαδεδομένες μορφές εναλλακτικού τουρισμού, είναι:Πολιτιστικός και αρχαιολογικός τουρισμός
Θρησκευτικός - προσκυνηματικός τουρισμός
Τουρισμός υγείας και ευεξίας
Αγροτικός τουρισμός (Αγροτουρισμός)
Θαλάσσιος τουρισμός
Γαστρονομικός τουρισμός
Οινοτουρισμός
Οικοτουρισμός
Ορεινός και χιονοδρομικός τουρισμός
Εκπαιδευτικός τουρισμός
Συνήθως, οι εναλλακτικές μορφές τουρισμού δρουν συμπληρωματικά προς τον μαζικό τουρισμό.
Ωστόσο, σταδιακά αρχίζουν να γίνονται ανεξάρτητος και αυτόνομος πόλος έλξης τουριστών, οι οποίοι δεν αποζητούν απλά την ανάπαυση και την αναψυχή, αλλά επιθυμούν να έχουν ενεργή συμμετοχή σε διάφορες δραστηριότητες στο πλαίσιο των διάφορων μορφών τουρισμού.
Η Ελλάδα αποτελεί μια προικισμένη χώρα, που μπορεί να υποστηρίξει όλες τις μορφές εναλλακτικού τουρισμού.
Παράλληλα, η ανάπτυξη εναλλακτικών μορφών τουρισμού, μπορεί να αποδειχθεί ιδιαίτερα επωφελής για την χώρα, εφόσον πρόκειται για «αντι-εποχικές» μορφές τουρισμού, που αναπτύσσονται και εκτός τουριστικών θέρετρων.
Δηλαδή μπορούν να αναπτυχθούν όλες τις εποχές του έτους, σε όλες τις περιφέρειες της χώρας.
Ωστόσο, απαιτείται ολοκληρωμένος εθνικός σχεδιασμός, που να περιλαμβάνει στοχευόμενα μέτρα και δράσεις, ώστε να αξιοποιηθούν στο έπακρο όλες οι ευκαιρίες που παρέχονται από τον εναλλακτικό τουρισμό.
Προτάσεις για τον πολιτιστικό - αρχαιολογικό τουρισμό
Ο πολιτιστικός τουρισμός έχει στο επίκεντρο το ενδιαφέρον για τα πολιτιστικά μνημεία της χώρας και περιλαμβάνει επισκέψεις/περιηγήσεις στα πολιτιστικά μνημεία και τους πόρους πολιτιστικής κληρονομιάς, όπως αρχαιολογικοί χώροι, μνημεία, παραδοσιακοί οικισμοί και μουσεία.
Επιπλέον, μπορεί να περιλαμβάνει επισκέψεις σε πολιτιστικούς οργανισμούς και παρακολούθηση ή/και συμμετοχή σε πολιτιστικές εκδηλώσεις (π.χ. μουσικές, θεατρικές, χορευτικές εκδηλώσεις).
Αναμφίβολα ο πολιτιστικός τουρισμός αποτελεί μια ιδιαιτέρως σημαντική μορφή τουρισμού και αποτελεί κύριο τουριστικό σκοπό της πλειοψηφίας των τουριστών σε παγκόσμιο επίπεδο.
Ειδικότερα, η Ελλάδα αποτελεί πόλο έλξης για εκατομμύρια τουρίστες που ενδιαφέρονται για πολιτιστικό τουρισμό, καθώς συνδυάζει αρχαιολογικό πλούτο, αρχαίο ελληνικό πολιτισμό, κατάλοιπα του βυζαντινού / μεσαιωνικού πολιτισμού και νεοελληνικό πολιτισμό.
Συνεπώς, από αυτή την άποψη, η Ελλάδα έχει ένα σημαντικό συγκριτικό πλεονέκτημα έναντι των υπολοίπων τουριστικών προορισμών.
Ωστόσο, όπως φαίνεται από τα μέχρι τώρα στοιχεία, αυτό το σημαντικό συγκριτικό πλεονέκτημα δεν έχει αξιοποιηθεί πλήρως.
Χαρακτηριστικό είναι πως, βάσει των στοιχείων επισκεψιμότητας των μεγαλύτερων μουσείων της Ελλάδας και του εξωτερικού, διαπιστώνεται ότι, ο αριθμός των τουριστών που επισκέπτονται τα ελληνικά μουσεία και τους ελληνικούς αρχαιολογικούς χώρους υπολείπονται κατά πολύ αυτών που επισκέπτονται τους αντίστοιχους χώρους στο εξωτερικό.
Μια σημαντική αιτία γι' αυτό πιθανόν να είναι η υστέρηση της Ελλάδας στον άξονα των υποδομών.
Ως εκ τούτου, όλες οι προτάσεις - μέτρα που ακολουθούν για την ανάπτυξη του πολιτιστικού τουρισμού, απαιτούν την αγαστή συνεργασία του Υπουργείου Τουρισμού, με το Υπουργείο Πολιτισμού, αλλά και με διάφορα άλλα Υπουργεία, όπως το Υπουργείο Υποδομών, Συγκοινωνιών και Μεταφορών, προκειμένου να καταρτιστεί ένα ολοκληρωμένο και σταθερό εθνικό σχέδιο για την ανάπτυξη του πολιτιστικού τουρισμού στη χώρα.
Οι προτάσεις της ΕΛΛΗΝΙΚΗΣ ΛΥΣΗΣ για τον πολιτιστικό - αρχαιολογικό τουρισμό είναι οι εξής:Συνεργασία με τους Δήμους και τις Περιφέρειες της χώρας για την καταγραφή των αρχαιολογικών χώρων, των μνημείων, των μουσείων και των σημείων πολιτιστικού ενδιαφέροντος κάθε περιοχής, ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την προστασία, την ανάδειξη και την αξιοποίηση αυτών των σημείων ανά περιφέρεια.
Δημιουργία πολυσέλιδων ενημερωτικών φυλλαδίων, μεταφρασμένων στα αγγλικά, στα ρωσικά και στα κινέζικα, όπου θα αναφέρονται συνοπτικά και με φωτογραφίες όλα τα σημεία πολιτιστικού ενδιαφέροντος ανά περιφέρεια της χώρας.
Αυτά τα φυλλάδια μπορούν να διανέμονται στους εισερχόμενους τουρίστες στα αεροδρόμια, στα λιμάνια, αλλά και από τους ταξιδιωτικούς πράκτορες του εξωτερικού, με τους οποίους το ελληνικό κράτος επιβάλλεται να συνεργάζεται.
Προβολή της Ελλάδας στο εξωτερικό, ως τον ιδανικό προορισμό για πολιτιστικό τουρισμό.
Γι' αυτό το σκοπό απαιτείται κατάρτιση ολοκληρωμένου και σταθερού στρατηγικού σχεδίου προώθησης της Ελλάδας και των ελληνικών πολιτιστικών προϊόντων στο εξωτερικό, καθ' όλη τη διάρκεια του έτους, δίνοντας έμφαση σε εντατικές δράσεις, όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ρεπορτάζ για τον ελληνικό πολιτισμό και συμμετοχή σε εκθέσεις τουρισμού.
Έκπτωση 10% στις τιμές των εισιτηρίων των μουσείων και των αρχαιολογικών χώρων για όλους τους εισερχόμενους τουρίστες, καθ' όλη τη διάρκεια της «χαμηλής τουριστικής περιόδου» του έτους (Νοέμβριος - Απρίλιος).
Δημιουργία ενός ολοκληρωμένου σχεδίου αναβάθμισης και ανάπτυξης του συνόλου των πολιτιστικών υποδομών της χώρας.
Σχεδιασμός και εφαρμογή προγράμματος αναβάθμισης των πολιτιστικών οργανισμών, των αρχαιολογικών χώρων και των μουσείων της χώρας.
Επιβολή κανονισμού λειτουργίας, που θα προβλέπει υποχρεωτική καθημερινή λειτουργία και θέσπιση ωραρίου, ώστε να διευκολύνεται η επίσκεψη και η ξενάγηση των τουριστών.
Τα περισσότερα μουσεία και οι αρχαιολογικοί χώροι, συνήθως είναι ανοιχτοί για το κοινό μέχρι τις 2 το μεσημέρι και συχνά δεν λειτουργούν όλες τις ημέρες της εβδομάδας.
Αυτός ο τρόπος λειτουργίας όμως δεν εξυπηρετεί τους τουρίστες, με αποτέλεσμα να χάνονται πολύτιμα έσοδα από τα εισιτήρια.
Επιβάλλεται λοιπόν όλα τα μουσεία και οι αρχαιολογικοί χώροι να έχουν συνεχές ωράριο και να παραμένουν ανοιχτοί μέχρι τις πρώτες βραδινές ώρες.
Συνεργασία με τοπικούς πολιτιστικούς συλλόγους, για την πραγματοποίηση εκδηλώσεων (χορευτικών, μουσικών, θεατρικών), που μπορούν να αποτελέσουν πόλο έλξης των τουριστών,
καθώς και στοιχείο ενίσχυσης της τοπικής οικονομίας.
Υποχρεωτική στελέχωση όλων των πολιτιστικών υποδομών της χώρας (μουσεία, αρχαιολογικοί χώροι, πολιτιστικοί οργανισμοί) με ειδικά εκπαιδευμένο και άρτια καταρτισμένο προσωπικό, όπως ξεναγοί, αρχαιολόγοι και ιστορικοί, το οποίο να μιλά - εκτός των άλλων ξένων γλωσσών - ρωσικά, ώστε οι Ρώσοι τουρίστες να ξεναγούνται στα πολιτιστικά μνημεία και στα μουσεία στην μητρική τους γλώσσα.
Αξιοποίηση των νέων τεχνολογιών, ώστε να προβληθούν τα μουσεία, οι αρχαιολογικοί χώροι και τα σημεία πολιτιστικού ενδιαφέροντος της χώρας στο εξωτερικό και οι επισκέπτες να μπορούν να συλλέξουν πολύτιμες πληροφορίες για αυτά, πριν από την επίσκεψή τους στην Ελλάδα.
Για παράδειγμα, όλες οι Περιφέρειες πρέπει υποχρεωτικά να συμπεριλάβουν στις επίσημες ιστοσελίδες τους πληροφορίες, στην ελληνική, την αγγλική και τη ρωσική γλώσσα, για τα σημεία και για τις εκδηλώσεις πολιτιστικού ενδιαφέροντος της ευρύτερης περιοχής.
Επίσης, υποχρεωτική δημιουργία ιστοσελίδων για όλα τα μουσεία της χώρας, όπου θα υπάρχουν πληροφορίες και φωτογραφίες των εκθεμάτων,
καθώς και δημιουργία «ψηφιακών μουσείων», ώστε να μπορεί ο επισκέπτης να «περιηγηθεί» σε αυτά εικονικά - ψηφιακά.
Διευκόλυνση της επισκεψιμότητας των μουσείων, των αρχαιολογικών χώρων και των πολιτιστικών μνημείων.
Για τους εισερχόμενους τουρίστες που βρίσκονται στην Αθήνα, η προσέγγιση σε σημεία πολιτιστικού - αρχαιολογικού ενδιαφέροντος (εντός και εκτός Αττικής) συνήθως είναι εξαιρετικά δύσκολη και περίπλοκη.
Ενδεικτικά αναφέρεται η δημιουργία αστικών και υπεραστικών λεωφορειακών γραμμών (αφετηρία από το κέντρο της Αθήνας), που θα εκτελούν καθημερινά δρομολόγια προς αρχαιολογικούς χώρους και μνημεία, όπως η Αρχαία Επίδαυρος, οι Δελφοί, οι Μυκήνες, η Βεργίνα, το Δίον κ.λπ.
Τουριστική εκμετάλλευση των ανασκαφών και της διαδικασίας συντήρησης των αρχαιοτήτων.
Οι τουρίστες που ενδιαφέρονται για πολιτιστικό τουρισμό, επιθυμούν - μεταξύ άλλων - να έχουν και ενεργή συμμετοχή σε ορισμένες δράσεις.
Στην περίπτωση της Ελλάδας, αυτή η επιθυμία των τουριστών μπορεί εύκολα να πραγματοποιηθεί, εφόσον διεξάγονται πολυάριθμες αρχαιολογικές ανασκαφές κατά τη διάρκεια κάθε έτους και παράλληλα πραγματοποιείται εντατική συντήρηση αρχαιοτήτων σε ειδικά διαμορφωμένους χώρους των μουσείων.
Έτσι, με την κατάλληλη τροποποίηση στους χώρους, μπορούν εύκολα οι τουρίστες που ενδιαφέρονται, να ξεναγηθούν, να συμμετάσχουν και να παρακολουθήσουν τη διαδικασία.
Πρόκειται για μια δράση πρωτότυπη και ενδιαφέρουσα, που μπορεί να προβάλλει τον ελληνικό πολιτιστικό τουρισμό και να συμβάλλει θετικά στην ανάπτυξή του.
Διάθεση μέρους των ετήσιων εσόδων των πολιτιστικών οργανισμών για την ανάπτυξη και βελτίωση των υποδομών τους,
ώστε να καταστούν φιλικά προς τον επισκέπτη (π.χ. μέριμνα για πρόσβαση ατόμων με κινητικά προβλήματα)
και να συμβαδίζουν με τις σύγχρονες τεχνολογικές εξελίξεις και ανάγκες (π.χ. ψηφιακές και διαδραστικές προβολές στα μουσεία όλης της χώρας).
Προτάσεις για τον Θρησκευτικό-Προσκυνηματικό τουρισμό
Ο θρησκευτικός τουρισμός αποτελεί υποκατηγορία του πολιτιστικού τουρισμού και έχει αρχίσει να αναπτύσσεται ραγδαία τα τελευταία χρόνια, κυρίως λόγω των μαζικών τουριστικών επισκέψεων των ομόδοξων λαών (Ρώσοι, Σέρβοι, Βούλγαροι).
Βέβαια, συχνά παρατηρούνται επισκέψεις εκκλησιών, μοναστηριών και λοιπών θρησκευτικών μνημείων και από άλλους τουρίστες (κυρίως Ευρωπαίους), όμως αυτές οι επισκέψεις πραγματοποιούνται είτε από περιέργεια, είτε από ενδιαφέρον για την αρχιτεκτονική των κτισμάτων.
Αντιθέτως, στην περίπτωση των Ρώσων, Σέρβων και Βούλγαρων τουριστών, ο θρησκευτικός τουρισμός έχει έντονα προσκυνηματικό χαρακτήρα και τα μοναστήρια, οι εκκλησίες και τα θρησκευτικά κειμήλια αντιμετωπίζονται με τον πρέποντα σεβασμό και δέος.
Οι τουριστικές επισκέψεις στους θρησκευτικούς και προσκυνηματικούς χώρους που διαθέτει η Ελλάδα, αποτελούν μια διαδεδομένη τουριστική δραστηριότητα και είναι πόλος έλξης για εκατομμύρια Ορθόδοξους Χριστιανούς.
Ωστόσο, συχνά οι επισκέψεις αυτές περιορίζονται στο Άγιο Όρος, τα Μετέωρα και την Πάτμο, αγνοώντας - συνήθως - τα εκατοντάδες άλλα θρησκευτικά προσκυνήματα που υπάρχουν σε διάφορες περιοχές της χώρας, και μάλιστα σε τοποθεσίες απαράμιλλου φυσικού κάλλους.
Γι' αυτό το λόγο, απαιτείται η κατάρτιση ενός ολοκληρωμένου και σταθερού εθνικού σχεδίου, για την ανάπτυξη του θρησκευτικού/ προσκυνηματικού τουρισμού, που μπορεί να αποτελέσει πόλο έλξης για εκατομμύρια τουρίστες, Βορειοανατολικούς Ευρωπαίους, με τα αντίστοιχα οικονομικά οφέλη για όλες τις περιοχές της ελληνικής επικράτειας.
Οι προτάσεις της ΕΛΛΗΝΙΚΗΣ ΛΥΣΗΣ για τον θρησκευτικό -προσκυνηματικό τουρισμό είναι οι εξής:Συνεργασία με τους Δήμους και τις Περιφέρειες της χώρας για την καταγραφή των εκκλησιών, των μοναστηριών, όλων των χώρων προσκυνήματος και χριστιανικής λατρείας, καθώς και όλων των θρησκευτικών εκδηλώσεων που πραγματοποιούνται σε ετήσια βάση,
ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την προστασία, την ανάδειξη και την τουριστική τους αξιοποίηση.
Συνεργασία με όλους τους ταξιδιωτικούς πράκτορες (tour operators) σε ομόδοξες χώρες (κυρίως Ρωσία, Σερβία και Βουλγαρία), για να επιτευχθεί η αναλυτική ενημέρωση όλων των τουριστών που ενδιαφέρονται για θρησκευτικό/προσκυνηματικό τουρισμό στην Ελλάδα (π.χ. ενημέρωση σχετικά με τα μοναστήρια, τις εκκλησίες και τα ιερά κειμήλια που υπάρχουν σε όλους τους νομούς της χώρας, πληροφόρηση σχετικά με τις θρησκευτικές εκδηλώσεις που τελούνται καθ'όλη τη διάρκεια του έτους) και δημιουργία οικονομικών πακέτων θρησκευτικού τουρισμού για όλους τους μήνες του έτους.
Δημιουργία τουριστικών πρακτορείων στη Ρωσία, που θα έχουν ως αποκλειστικό αντικείμενο τον θρησκευτικό τουρισμό, τα προσκυνήματα και την οργάνωση θρησκευτικών / εκκλησιαστικών εκδρομών στην Ελλάδα.
Δημιουργία πολυσέλιδων εκδόσεων - οδηγών στην αγγλική και ρωσική γλώσσα, για τον θρησκευτικό /προσκυνηματικό τουρισμό στην Ελλάδα.
Η έκδοση/οδηγός θα έχει τη μορφή ταξιδιωτικού λευκώματος, με πλούσιο φωτογραφικό υλικό, πληροφορίες και καταγραφή των εμπειριών των προσκυνητών.
Αυτή η έκδοση - οδηγός μπορεί να διατίθεται στα αεροδρόμια, αλλά και σε βιβλιοπωλεία της Ρωσίας, έχοντας ως βασικό σκοπό την ενημέρωση των τουριστών.
Προβολή της Ελλάδας σε όλες τις ομόδοξες χώρες, ως τον ιδανικό προορισμό για θρησκευτικό/προσκυνηματικό τουρισμό.
Γι' αυτό το σκοπό απαιτείται κατάρτιση ολοκληρωμένου και σταθερού στρατηγικού σχεδίου προώθησης της Ελλάδας, των μοναστηριών, των εκκλησιών και των ιερών κειμηλίων που υπάρχουν στη χώρα.
Η προώθηση πρέπει να γίνεται καθ' όλη τη διάρκεια του έτους και να δίνεται έμφαση σε εντατικές δράσεις, όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ρεπορτάζ για την χριστιανική παράδοση στην Ελλάδα και συμμετοχή σε εκθέσεις τουρισμού.
Συνεργασία με συγκεκριμένες αεροπορικές εταιρείες, ώστε να προσφέρεται έκπτωση 15% στις τιμές των αεροπορικών εισιτηρίων, σε όσους τουρίστες επιθυμούν να ταξιδέψουν από τη Ρωσία στην Ελλάδα για να συμμετάσχουν σε θρησκευτικές γιορτές, καθ' όλη τη διάρκεια του έτους.
Δημιουργία ενός ολοκληρωμένου σχεδίου αναβάθμισης, ανάπτυξης και προβολής του συνόλου των θρησκευτικών / λατρευτικών χώρων και προσκυνημάτων της Ελλάδας.
Διευκόλυνση της επισκεψιμότητας των εκκλησιών και των μοναστηριών.
Δημιουργία υπεραστικών λεωφορειακών γραμμών στην Αθήνα και τη Θεσσαλονίκη, που θα εξυπηρετούν αντίστοιχα τη νότια και τη βόρεια Ελλάδα και θα εκτελούν καθημερινά δρομολόγια προς εκκλησίες και μοναστήρια, διευκολύνοντας έτσι τους τουρίστες που επισκέπτονται τη χώρα για θρησκευτικούς / προσκυνηματικούς σκοπούς.
Στελέχωση των οργανωμένων μοναστηριών με ειδικά εκπαιδευμένο και άρτια καταρτισμένο προσωπικό, όπως ξεναγοί, ιστορικοί και θεολόγοι, το οποίο υποχρεωτικά θα γνωρίζει και θα μιλά τη Ρωσική γλώσσα (εκτός των άλλων γλωσσών), ώστε οι Ρώσοι τουρίστες να εξυπηρετούνται και ξεναγούνται στα θρησκευτικά μνημεία στην μητρική τους γλώσσα.
Αξιοποίηση των νέων τεχνολογιών, ώστε να προβληθούν οι εκκλησίες, τα μοναστήρια και τα εκκλησιαστικά κειμήλια της χώρας στο εξωτερικό και οι επισκέπτες να μπορούν να συλλέξουν πολύτιμες πληροφορίες για αυτά, πριν από την επίσκεψή τους στην Ελλάδα (π.χ. όλες οι Περιφέρειες υποχρεωτικά να συμπεριλάβουν στις επίσημες ιστοσελίδες τους πληροφορίες, στην ελληνική, την αγγλική και τη ρωσική γλώσσα) σχετικά με τον θρησκευτικό τουρισμό στην ευρύτερη περιοχή.
Επίσης, δημιουργία ιστοσελίδας (με κρατική μέριμνα) που θα αφορά αποκλειστικά τον θρησκευτικό τουρισμό στην Ελλάδα.
Το περιεχόμενο της σελίδας θα είναι διαθέσιμο σε 5 γλώσσες (ελληνικά, αγγλικά, ρωσικά, σερβικά και βουλγαρικά) και θα περιέχονται αναλυτικές πληροφορίες, φωτογραφίες και βίντεο από όλες τις εκκλησίες, τα μοναστήρια και τα ιερά κειμήλια που υπάρχουν στην Ελλάδα, καθώς και πληροφορίες για τις διάφορες ετήσιες θρησκευτικές γιορτές και εκδηλώσεις).
Δημιουργία και οργάνωση σωματείων - φίλων μοναστηριών (π.χ. Φίλοι Μετεώρων), όπου τα μέλη θα μπορούν να ανταλλάσσουν πληροφορίες και να ενημερώνονται για διάφορες θρησκευτικές γιορτές, εκδηλώσεις, εκθέσεις, εκδόσεις κ.λπ.
Προτάσεις για τον Τουρισμό Υγείας και ευεξίας
Παράλληλα με τον γενικό τουρισμό, τα τελευταία χρόνια αναπτύσσεται με γρήγορους ρυθμούς και μια εναλλακτική μορφή, ο τουρισμός υγείας και ευεξίας.
Πολλοί είναι εκείνοι οι τουρίστες που επιθυμούν να συνδυάσουν την ανάπαυση και την αναψυχή, με εναλλακτικές θεραπείες αποκατάστασης και ανάρρωσης από σοβαρές ασθένειες και τραύματα.
Επίσης, πολλοί είναι εκείνοι οι τουρίστες που επιθυμούν κατά τη διάρκεια των διακοπών τους να κάνουν θεραπείες ομορφιάς και αναζωογόνησης.
Η Ελλάδα, λόγω κλίματος, συνθηκών και περιβάλλοντος, μπορεί να αποτελέσει ιδανικό προορισμό για τουρισμό υγείας και ευεξίας. Ωστόσο, παρά το γεγονός ότι η χώρα διαθέτει:
ιδανικό κλίμα που μπορεί να δράσει επικουρικά στη θεραπεία σωματικών και ψυχικών ασθενειών,
πλήθος οργανωμένων ιαματικών πηγών/ λουτρών, που μπορούν να υποστηρίξουν τον θερμαλιστικό τουρισμό,
οργανωμένες ιδιωτικές κλινικές και νοσηλευτικά κέντρα με άρτια εκπαιδευμένο και καταρτισμένο ιατρικό προσωπικό και
πολυάριθμα πολυτελή ιδιωτικά κέντρα υγείας, ευεξίας και ομορφιάς (spa), τα περισσότερα εκ των οποίων στεγάζονται σε πολυτελείς ξενοδοχειακές μονάδες, ο τουρισμός υγείας στην Ελλάδα δεν είναι οργανωμένος, δεν προωθείται στο εξωτερικό και βρίσκεται ακόμα σε εμβρυακό στάδιο.
Μάλιστα, αυτό συμβαίνει τη στιγμή που σε διάφορες άλλες χώρες του κόσμου (π.χ. Κύπρος, Τυνησία, Ουγγαρία, Ιταλία, Ισπανία, Μαρόκο, Τουρκία, Ισραήλ, κ.α.), λειτουργούν οργανωμένα κέντρα ιατρικού τουρισμού.
Αυτό έχει σαν αποτέλεσμα, η Ελλάδα να χάνει πολλά πολύτιμα έσοδα.
Απαιτείται λοιπόν κατάρτιση ενός ολοκληρωμένου και σταθερού εθνικού σχεδίου, για την ανάπτυξη του τουρισμού υγείας και ευεξίας, που μπορεί να αποτελέσει πόλο έλξης για εκατομμύρια τουρίστες, με τα αντίστοιχα οικονομικά οφέλη για όλες τις περιοχές της ελληνικής επικράτειας.
Οι βασικές προτάσεις της ΕΛΛΗΝΙΚΗΣ ΛΥΣΗΣ για την κατάρτιση του εθνικού σχεδίου ανάπτυξης του τουρισμού υγείας στην Ελλάδα, είναι οι ακόλουθες:
Συνεργασία με τους Δήμους και τις Περιφέρειες της χώρας για την καταγραφή στοιχείων που αφορούν το φυσικό περιβάλλον, την ύπαρξη ιαματικών λουτρών/πηγών και τις προοπτικές δημιουργίας κέντρων ιατρικού τουρισμού,
ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την ανάδειξη και την αξιοποίηση αυτών των σημείων ανά περιφέρεια.
Δημιουργία πολυσέλιδων ενημερωτικών φυλλαδίων, μεταφρασμένων στα αγγλικά και τα ρωσικά, που θα αναφέρονται αναλυτικά και με φωτογραφίες στον ιατρικό τουρισμό στην Ελλάδα.
Αυτά τα φυλλάδια μπορούν να διανέμονται σε ιατρικά κέντρα, σε κλινικές αποκατάστασης και σε ινστιτούτα υγείας ευεξίας και ομορφιάς (spa) του εξωτερικού, ώστε να ενημερωθούν και να προσελκυστούν οι ενδιαφερόμενοι τουρίστες.
Προβολή της Ελλάδας στο εξωτερικό, ως τον ιδανικό προορισμό για τουρισμό υγείας και ευεξίας.
Γι' αυτό το σκοπό απαιτείται κατάρτιση ολοκληρωμένου και σταθερού στρατηγικού σχεδίου προώθησης της Ελλάδας και των ελληνικών προϊόντων υγείας (ιατρικά κέντρα, ιδιωτικές κλινικές, κέντρα αποκατάστασης, spa, ιαματικά λουτρά), καθ' όλη τη διάρκεια του έτους, δίνοντας έμφαση σε εντατικές δράσεις, όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ομιλίες, ρεπορτάζ και συμμετοχή σε εκθέσεις τουρισμού.
Συνεργασία με όλους τους ταξιδιωτικούς πράκτορες (tour operators) σε όλες τις χώρες του εξωτερικού (κυρίως όμως στη Ρωσία, όπου οι πολίτες αποδεδειγμένα ενδιαφέρονται για τουρισμό υγείας και ευεξίας, καθώς 1 στους 10 Ρώσους ενδιαφέρεται να επισκεφθεί ιαματικά κέντρα), για να επιτευχθεί η αναλυτική ενημέρωση όλων των ενδιαφερόμενων τουριστών (π.χ. ενημέρωση σχετικά με τα ελληνικά ιαματικά λουτρά, τις θεραπευτικές ιδιότητες των ελληνικών ιαματικών πηγών, τις προσφερόμενες υπηρεσίες στον τομέα του ιατρικού τουρισμού, τα ελληνικά κέντρα ιατρικού τουρισμού και τις θεραπείες ομορφιάς στα ελληνικά spa).
Ίδρυση τουριστικών πρακτορείων στη Ρωσία και αλλού, που θα έχουν ως αποκλειστικό αντικείμενο τον τουρισμό υγείας και ευεξίας στην Ελλάδα και δημιουργία αντίστοιχων οικονομικών τουριστικών πακέτων για όλους τους μήνες του έτους.
Δημιουργία ενός ολοκληρωμένου σχεδίου αναβάθμισης και ανάπτυξης του συνόλου των υποδομών υγείας και ευεξίας της χώρας.
Χορήγηση κρατικών επιδοτήσεων για την αξιοποίηση και βελτίωση των υπαρχόντων υποδομών υγείας και ευεξίας.
Αξιοποίηση, ανάδειξη και ανάπτυξη όλων των οργανωμένων ιαματικών πηγών της χώρας (Αιδηψός, Υπάτη, Κυλλήνη, Κύθνος, Λουτράκι και Καϊάφας), με τη δημιουργία οργανωμένων πολυτελών καταλυμάτων θερμαλιστικού τουρισμού, όπου θα παρέχονται στους τουρίστες αντίστοιχες θεραπείες.
Οργάνωση, αξιοποίηση και ανάδειξη των μη οργανωμένων ιαματικών πόρων που είναι διάσπαρτοι στην ελληνική επικράτεια.
Φορολογικές διευκολύνσεις, μείωση της γραφειοκρατίας και παροχή κινήτρων για την ενθάρρυνση νέων επενδύσεων στον τουρισμό υγείας (ιδιωτικές κλινικές, ιδιωτικά κέντρα αποκατάστασης και φυσικοθεραπείας, κέντρα ψυχικής υγείας, ινστιτούτα αισθητικής και spa).
Ίδρυση κέντρων ιατρικού τουρισμού.
Το κάθε κέντρο θα είναι συγκρότημα πολυτελών καταλυμάτων και ιατρείων, θα είναι απομακρυσμένο από μεγάλες πόλεις, θα βρίσκεται κοντά στη φύση, σε τοποθεσία με φυσικό κάλλος και θα εξειδικεύεται σε έναν τομέα του τουρισμού υγείας (π.χ. αισθητική, υπηρεσίες ομορφιάς και ανανέωσης, ψυχική υγεία, αποκατάσταση κ.λπ.).
Ίδρυση κέντρου εναλλακτικής ιατρικής, όπου όλες οι θεραπείες θα βασίζονται στη χρήση φυτών και βοτάνων της ελληνικής γης.
Ίδρυση τουριστικών κέντρων υγιεινής διαβίωσης.
Πρόκειται για πολυτελή τουριστικά συγκροτήματα, όπου θα υπάρχουν καταλύματα, γυμναστήρια, γήπεδα.
Εκεί οι τουρίστες, ανεξαρτήτως της κατάστασης της υγείας τους, θα ακολουθούν - με τη βοήθεια του εξειδικευμένου προσωπικού - ένα πρόγραμμα υγιεινής και φυσικής ζωής, που θα περιλαμβάνει υγιεινή διατροφή, ενεργητική άθληση, δίαιτα, ωράριο παράλληλο με τους φυσικούς βιορυθμούς, δραστηριότητες διαφόρων μορφών του υπαίθριου τουρισμού (π.χ. περίπατοι στη φύση) και προγράμματα ψυχικής ισορροπίας και καταστολής του άγχους.
Υποχρεωτική στελέχωση όλων των υποδομών υγείας και ευεξίας με άρτια εκπαιδευμένο και καταρτισμένο προσωπικό (ιατροί, φυσικοθεραπευτές, ψυχολόγοι, ψυχίατροι, νοσηλευτές, πλαστικοί χειρούργοι, αισθητικοί).
Υποχρεωτική ετήσια εκπαίδευση (σεμινάρια) όλων των εργαζομένων στον τουρισμό υγείας.
Αξιοποίηση των νέων τεχνολογιών, ώστε να προβληθούν τα ιατρικά τουριστικά κέντρα και όλες οι ελληνικές υποδομές υγείας και ευεξίας στο εξωτερικό και οι επισκέπτες να μπορούν να συλλέξουν πολύτιμες πληροφορίες για αυτά, πριν από την επίσκεψή τους στην Ελλάδα.
Διάθεση μέρους των ετήσιων εσόδων των υποδομών υγείας και ευεξίας για την περαιτέρω ανάπτυξη και βελτίωσή τους.
Διαμόρφωση εθνικού διακριτικού σήματος (brand) για τον ελληνικό τουρισμό υγείας και δημιουργία δικτύου προώθησης στις αναπτυγμένες οικονομικά χώρες.
Προτάσεις για τον Αγροτικό Τουρισμό (Αγροτουρισμός)
Ο αγροτουρισμός αποτελεί μια εναλλακτική μορφή τουρισμού, που αναπτύσσεται στην ύπαιθρο, σε αγροτικές περιοχές.
Οι τουρίστες που ενδιαφέρονται για αγροτουρισμό διαμένουν σε αγροκτήματα ή σε καταλύματα παραδοσιακού χαρακτήρα και μικρής δυναμικότητας και ασχολούνται καθημερινά με μια ευρεία ποικιλία δραστηριοτήτων αναψυχής
που συνδέονται είτε με την γεωργική / κτηνοτροφική παραγωγή, είτε με υπαίθριες δραστηριότητες όπως η ορειβασία, η πεζοπορία και η ποδηλασία.
Αναμφίβολα, η Ελλάδα είναι μια χώρα που ευνοεί την ανάπτυξη αγροτουρισμού,
ωστόσο - μέχρι και σήμερα - αυτή η μορφή περιορίζεται στην απλή διαμονή σε διάφορους αγροτουριστικούς προορισμούς, με περιορισμένη δυνατότητα πραγματοποίησης βιωματικών εμπειριών.
Συνεπώς, απαιτείται η κατάρτιση ενός ολοκληρωμένου και σταθερού εθνικού σχεδίου, για την ανάπτυξη του αγροτουρισμού, που μπορεί να αποτελέσει πόλο έλξης για πολλούς τουρίστες, με τα αντίστοιχα οικονομικά οφέλη για όλες τις αγροτικές - κτηνοτροφικές περιοχές της ελληνικής επικράτειας.
Οι βασικές προτάσεις της ΕΛΛΗΝΙΚΗΣ ΛΥΣΗΣ για την ανάπτυξη του αγροτουρισμού στην Ελλάδα, είναι οι ακόλουθες:Συνεργασία με τους Δήμους και τις Περιφέρειες της χώρας για την καταγραφή όλων των αγροτικών και κτηνοτροφικών προορισμών κάθε περιοχής,
ώστε στη συνέχεια να καταρτιστούν σχέδια και ολοκληρωμένα στρατηγικά πλάνα για την προστασία, την ανάδειξη, την ανάπτυξη και την αξιοποίηση αυτών των σημείων.
Συνεργασία με όλους τους ταξιδιωτικούς πράκτορες (tour operators) σε όλες τις χώρες του εξωτερικού, για να επιτευχθεί η αναλυτική ενημέρωση όλων των ενδιαφερόμενων τουριστών, για τις δυνατότητες αγροτουρισμού στην Ελλάδα.
Προβολή της Ελλάδας στο εξωτερικό, ως τον ιδανικό προορισμό για αγροτικό τουρισμό.
Γι' αυτό το σκοπό απαιτείται κατάρτιση ολοκληρωμένου και σταθερού στρατηγικού σχεδίου προώθησης της Ελλάδας, των ελληνικών αγροτικών / κτηνοτροφικών προϊόντων και των αγροτικών / κτηνοτροφικών δράσεων, καθ' όλη τη διάρκεια του έτους, δίνοντας έμφαση σε εντατικές δράσεις, όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ρεπορτάζ και συμμετοχή σε εκθέσεις τουρισμού.
Δημιουργία ενός ολοκληρωμένου σχεδίου αναβάθμισης και ανάπτυξης των υποδομών αγροτουρισμού της χώρας.
Χορήγηση κρατικών επιδοτήσεων για την αξιοποίηση και βελτίωση των υπαρχόντων υποδομών αγροτουρισμού.
Φορολογικές διευκολύνσεις, μείωση της γραφειοκρατίας και παροχή κινήτρων για την ενθάρρυνση νέων επενδύσεων στον αγροτουρισμό.
Δημιουργία παραδοσιακών αγροτικών / κτηνοτροφικών ξενώνων και οικισμών σε διάφορες περιοχές της Ελλάδας.
Οργάνωση και υλοποίηση καθημερινών γεωργικών και κτηνοτροφικών δραστηριοτήτων, στις οποίες θα μπορούν να συμμετέχουν όλοι οι ενδιαφερόμενοι τουρίστες.
Στελέχωση των υποδομών αγροτουρισμού με εκπαιδευμένο προσωπικό.
Συνεργασία με τους τοπικούς αγροτικούς και κτηνοτροφικούς συνεταιρισμούς για την οργάνωση και προβολή των εποχιακών δραστηριοτήτων, όπου θα μπορούν να συμμετέχουν όλοι οι ενδιαφερόμενοι τουρίστες.
Δημιουργία οργανωμένων χώρων αναψυχής, άθλησης και περιπάτου στην ευρύτερη περιοχή των οικισμών αγροτουρισμού.
Δημιουργία φυσικών πάρκων.
Προώθηση αθλητικού τουρισμού (π.χ. διενέργεια ποδηλατοδρομιών, ορειβατικών αγώνων).
Ανάδειξη των παραδοσιακών οικισμών κάθε νομού.
Αναβίωση και προβολή παραδοσιακών εθίμων και εκδηλώσεων κάθε περιοχής, με τη συμμετοχή όλων των ενδιαφερόμενων τουριστών.
Προτάσεις για τον Θαλάσσιο τουρισμό
Ο θαλάσσιος τουρισμός περιλαμβάνει μια σειρά από τουριστικές δραστηριότητες που λαμβάνουν χώρα στη θάλασσα, κυρίως τους θερινούς μήνες.
Τέτοιες είναι οι κρουαζιέρες, οι θαλάσσιες περιηγήσεις με σκάφη αναψυχής και ιστιοπλοϊκά, τα θαλάσσια αθλήματα (όπως θαλάσσιο σκι, jet ski, wind surfing κλπ), οι καταδύσεις και πρόσφατα αναπτύσσεται και ο ιχθυοτουρισμός,
όπου οι τουρίστες συμμετέχουν στη διαδικασία πριν, κατά τη διάρκεια και μετά το ψάρεμα.
Η χώρα μας αποτελεί ιδανικό προορισμό για αυτές τις δραστηριότητες.
Οι προτάσεις της ΕΛΛΗΝΙΚΗΣ ΛΥΣΗΣ είναι οι εξής: Συνεργασία με ταξιδιωτικούς πράκτορες για προβολή όλων αυτών των θαλάσσιων δραστηριοτήτων,
με ιδιαίτερη έμφαση στη Ρωσία και τη δημιουργία ειδικών πακέτων θαλάσσιου τουρισμού, που θα περιλαμβάνουν μία ή και περισσότερες από τις παραπάνω δραστηριότητες.
Μείωση της γραφειοκρατίας και ειδικό φορολογικό καθεστώς των επιχειρήσεων που θα υπαχθούν στον θαλάσσιο τουρισμό.
Διοργάνωση θαλάσσιων αθλημάτων στα νησιά που έχουν αντίστοιχη παράδοση και εμπειρία.
Διοργάνωση ιστιοπλοϊκών αγώνων με τη συμμετοχή τουριστών.
Δημιουργία προβλητών για τα κρουαζιερόπλοια στα λιμάνια που αποτελούν σταθμούς τους.
Γι' αυτό απαιτείται συνεργασία του Υπ. Τουρισμού με το Υπ. Ναυτιλίας, τις Λιμενικές Αρχές και τις ναυτιλιακές εταιρείες που έχουν τέτοιου είδους πλοία.
Δημιουργία μαρίνων και αναβάθμιση των υπαρχόντων μέσω της διαδικασίας των ΣΔΙΤ.
Δημιουργία επισκευαστικών υποδομών στα βασικά λιμάνια που ελλιμενίζονται σκάφη αναψυχής και ιστιοπλοϊκά, αλλά και αναβάθμιση των χώρων μόνιμου ελλιμενισμού τους.
Προτάσεις για τον Οικοτουρισμό
Ο οικοτουρισμός συνδέεται με τις τουριστικές δραστηριότητες στη φύση.
Αναπτύσσεται σε περιοχές που υπάρχουν προστατευμένες περιοχές(δηλ περιοχές Natura), είτε σε φυσικά πάρκα (όπως αυτό της Δράμας).
Η χώρα μας έχει διάφορα προστατευόμενα είδη χλωρίδας και πανίδας με πολλές περιοχές Natura και με καταφύγια άγριων ζώων και πουλιών.
Οι βασικές μας προτάσεις είναι: Έκδοση Οδηγού Οικοτουρισμού για όλες τις περιφέρειες της χώρας μας στην αγγλική και στη ρωσική γλώσσα, που θα διανέμεται στις εισόδους της χώρας (αεροδρόμια και λιμάνια), αλλά και από τους ταξιδιωτικούς πράκτορες.
Επίσης, θα πρέπει να δημιουργηθεί αντίστοιχη ιστοσελίδα από το Υπ. Τουρισμού που θα προβάλει τις φυσικές ομορφιές και τις δυνατότητες/παρεχόμενες υπηρεσίες προς τους ενδιαφερόμενους τουρίστες.
Δημιουργία και ανάδειξη των προστατευμένων Πάρκων και περιοχών Natura.
Δημιουργία δικτύου ορειβατικών ποδηλατικών διαδρομών.
Οργάνωση αθλητικών δραστηριοτήτων στη φύση, όπως κατάβαση με καγιάκ ενός ποταμού, ορειβασία κλπ.
Ανάδειξη περιπατητικών μονοπατιών, τοποθέτηση σχετικών σημάνσεων και έκδοση ανάλογων χαρτών.
Αξιοποίηση των σπηλαίων και διοργάνωση περιηγήσεων σε αυτά.
Συνεργασία με Ομάδες, συλλόγους και ΜΚΟ που προστατεύουν άγρια ζώα, (πχ Αρκτούρος) για την οργάνωση ομαδικών τουριστικών επισκέψεων σε καταφύγια άγριων ζώων και σε θαλάσσια πάρκα (πχ θαλάσσιο πάρκο Αλοννήσου).
Προβολή των δραστηριοτήτων αυτών σε εκθέσεις, συνεργασία με ταξιδιωτικούς πράκτορες και χρήση της τεχνολογίας για προώθηση του προϊόντος διαδικτυακά.
Προτάσεις για Ορεινό/Χειμερινό τουρισμό
Η Ελλάδα είναι ένας τουριστικός προορισμός που μπορεί να έχει τουρισμό όχι μόνο τους θερινούς μήνες, αλλά και τους χειμερινούς.
Η επέκταση της τουριστικής περιόδου αποτελεί αντικειμενικό μας στόχο και είναι προτεραιότητά μας,
ώστε το εργατικό δυναμικό που ασχολείται με τον τουρισμό να πάψει να είναι εποχικό και να έχει εργασία όλο το έτος.
Οι βασικές μας προτάσεις είναι οι εξής: Συνεργασία με τους ταξιδιωτικούς πράκτορες του εξωτερικού για προβολή των δυνατοτήτων και των υπηρεσιών που μπορούν να προσφέρουν οι χειμερινοί προορισμοί της χώρας μας.
Ιδιαίτερη έμφαση πρέπει να δοθεί στους Ρώσους τουρίστες, οι οποίοι έχουν γνώση των χειμερινών δραστηριοτήτων και αθλημάτων.
Έκδοση Οδηγού Χειμερινών δραστηριοτήτων και χώρων αναψυχής, καθώς και δημιουργία αντίστοιχης ιστοσελίδας για την διαδικτυακή προβολή των χειμερινών μας προορισμών.
Συνεργασία με αεροπορικές εταιρείες για παροχή έκπτωσης 10% στα αεροπορικά εισιτήρια για τους τουρίστες που θα επιλέξουν έναν ελληνικό χειμερινό προορισμό.
Αναβάθμιση των υποδομών των υπαρχόντων χιονοδρομικών κέντρων και αξιοποίηση άλλων που δεν έχουν τύχει της κατάλληλης αξιοποίησης, όπως το χιονοδρομικό κέντρο του Φαλακρού όρους στη Δράμα.
Προτάσεις για τον Γαστρονομικό τουρισμό
O γαστρονομικός τουρισμός έχει ως επίκεντρο την επαφή και τη γνωριμία των τουριστών με την τοπική/παραδοσιακή κουζίνα.
Αυτό το είδος εναλλακτικού τουρισμού μπορεί να αποτελέσει μέρος ή ένα τμήμα του πολιτιστικού τουρισμού,
εφόσον, μέσω της παραδοσιακής κουζίνας, ο επισκέπτης μπορεί να έρθει έμμεσα σε επαφή και να «γνωρίσει» τις τοπικές παραδόσεις, τις τοπικές πολιτιστικές εκδηλώσεις, τα ήθη, τα έθιμα, τις συνήθειες του λαού και τις γεωργικές δραστηριότητες.
Εδώ θα πρέπει να κάνουμε ιδιαίτερη μνεία στη χρήση και προσφορά τοπικών αγροτικών και κτηνοτροφικών προϊόντων, παραδοσιακών πρώτων υλών, προϊόντων βιολογικής παραγωγής, καθώς και πριονωτών προστατευμένης ονομασίας προέλευσης (ΠΟΠ) ή γεωγραφικής ένδειξης (ΠΓΕ).
Όλοι οι τουρίστες που επισκέπτονται την χώρα μας, αλλά ιδιαίτερα οι Άγγλοι και οι Ρώσοι, δείχνουν σοβαρό ενδιαφέρον για την παραδοσιακή ελληνική κουζίνα, τα τοπικά προϊόντα, τα φρέσκα φρούτα και λαχανικά, τα ψάρια και τα θαλασσινά.
Η αξιοποίηση της ελληνικής κουζίνας μπορεί να δράσει συμπληρωματικά σε μια ή περισσότερες μορφές εναλλακτικού τουρισμού.
Οι βασικές προτάσεις της ΕΛΛΗΝΙΚΗΣ ΛΥΣΗΣ είναι: Προβολή της παραδοσιακής κουζίνας στο εξωτερικό, με δράσεις όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ρεπορτάζ και συμμετοχή σε εκθέσεις ποτών και τροφίμων.
Αξιοποίηση των νέων τεχνολογιών και δημιουργία επίσημης ιστοσελίδας για την ελληνική παραδοσιακή κουζίνα, το περιεχόμενο της οποίας θα είναι διαθέσιμο σε 2 γλώσσες: αγγλικά και ρωσικά, ώστε οι επισκέπτες να μπορούν να συλλέξουν τις πληροφορίες που χρειάζονται, πριν από την επίσκεψή τους στην χώρα.
Ενσωμάτωση ελληνικών παραδοσιακών προϊόντων και παραδοσιακών ελληνικών πιάτων στο μενού όλων των ξενοδοχείων.
Στο μπουφέ των ξενοδοχείων να υπάρχει υποχρεωτικά μία γωνιά ελληνικής και μία γωνιά τοπικής κουζίνας (π.χ. στο μπουφέ των ξενοδοχείων της Κρήτης να υπάρχει ελληνική και κρητική γωνιά, με παραδοσιακά ελληνικά και κρητικά προϊόντα/ πιάτα).
Στο πρωινό των ξενοδοχείων να ενσωματωθεί και «ελληνικό πρωινό» (GREEK BREAKFAST) (π.χ. τηγανίτες, γιαούρτι, φρέσκο ψωμί, βούτυρο, γλυκά του κουταλιού, φρέσκα φρούτα, τοπικά τυριά, στραπατσάδα, αφεψήματα από ελληνικά βότανα), ώστε οι τουρίστες να έχουν την ευκαιρία να δοκιμάσουν το παραδοσιακό ελληνικό πρωινό.
Διοργάνωση ξεναγήσεων και οργανωμένων επισκέψεων σε ελληνικά εργαστήρια παρασκευής τροφίμων, σε τυροκομεία, σε παραδοσιακούς φούρνους, σε αλευρόμυλους.
Προώθηση, προβολή και οργάνωση επισκέψεων σε μουσεία και εκθέσεις που σχετίζονται με την ελληνική διατροφή (π.χ. Μουσείο ελιάς και λαδιού στην Λακωνία).
Διοργάνωση σεμιναρίων από εξειδικευμένους διαιτολόγους - διατροφολόγους, για να μυηθούν οι τουρίστες στην ελληνική μεσογειακή διατροφή.
Προτάσεις για τον Οινοτουρισμό
Ο Οινοτουρισμός μπορεί να αποτελέσει υποκατηγορία του Πολιτιστικού, ή Γαστρονομικού τουρισμού, ή ακόμα και του Αγροτουρισμού.
Αναπτύσσεται στις περιοχές που υπάρχουν οινοποιεία και αμπελοκαλλιέργειες, απ' όπου παράγεται οίνος Ονομασίας Προέλευσης Ανώτερης Ποιότητας (ΟΠΑΠ).
Υπολογίζεται πως στην Ελλάδα λειτουργούν περί τα 600 σύγχρονα Οινοποιία που αρκετά κατασκευάσθηκαν με ευρωπαϊκά προγράμματα και παράγουν κρασιά εξαιρετικής ποιότητας.
Όλες οι προωθητικές ενέργειες στην Ελλάδα σε σχέση με τα ελληνικά Τρόφιμα & Ποτά κατά τη διάρκεια της τουριστικής περιόδου ωφελούν σε μεγάλο βαθμό τις εξαγωγές, αφού οι τουρίστες τα αναζητούν στις χώρες τους όταν επιστρέψουν, «υποχρεώνοντας» τα καταστήματα τους να τα προμηθευτούν.
Σχεδόν το σύνολο των τουριστών που επισκέπτονται την Ελλάδα δείχνουν ιδιαίτερο ενδιαφέρον για τον ελληνικό οίνο.
Συνεπώς, ο οίνος αποτελεί ένα τουριστικό προϊόν, που μπορεί να δράσει συμπληρωματικά στην ανάπτυξη των υπόλοιπων μορφών τουρισμού.
Οι βασικές προτάσεις της ΕΛΛΗΝΙΚΗΣ ΛΥΣΗΣ για την ανάπτυξη και ενίσχυση του οινοτουρισμού είναι: Προβολή του ελληνικού οίνου στο εξωτερικό, με δράσεις όπως διαδικτυακή προβολή, διαφημίσεις (τηλεοπτικές, έντυπες), εκδηλώσεις, ρεπορτάζ και συμμετοχή σε εκθέσεις ποτών και τροφίμων.
Αξιοποίηση των νέων τεχνολογιών και δημιουργία επίσημης ιστοσελίδας για τον ελληνικό οίνο,
το περιεχόμενο της οποία θα είναι διαθέσιμο σε 2 γλώσσες: αγγλικά και ρωσικά, ώστε οι επισκέπτες να μπορούν να συλλέξουν τις πληροφορίες που χρειάζονται, πριν από την επίσκεψή τους στην χώρα.
Ενσωμάτωση του ελληνικού οίνου στο μενού όλων των ξενοδοχείων.
Μεγάλη ποικιλία ελληνικών κρασιών στα μπαρ των ξενοδοχείων, ώστε να μπορούν να διαλέξουν οι τουρίστες.
Επίσκεψη και ξενάγηση των τουριστών σε ετήσιες εκδηλώσεις που έχουν ως θέμα τον οίνο (π.χ. Γιορτή Κρασιού).
Διοργάνωση ξεναγήσεων και οργανωμένων επισκέψεων σε αμπελώνες και οργανωμένα οινοποιεία (π.χ. Κατώγι Αβέρωφ στο Μέτσοβο),
όπου το εξειδικευμένο προσωπικό θα ξεναγεί τους επισκέπτες στις εγκαταστάσεις και θα τους φέρνει σε επαφή με τον τρόπο παραγωγής του οίνου.
Προώθηση, προβολή και οργάνωση επισκέψεων σε μουσεία και εκθέσεις που σχετίζονται με τον ελληνικό οίνο (π.χ. Μουσείο Αμπέλου και Οίνου στη Νάουσα).
Προτάσεις για τον Εκπαιδευτικό τουρισμό
Ο εκπαιδευτικός τουρισμός μπορεί να αποτελέσει τμήμα του πολιτιστικού τουρισμού.
Μπορεί να προσφέρει πολλά σε τοπικές κοινωνίες, εφόσον γίνει πόλος έλξης για το εκπαιδευτικό/μαθητικό τουρισμό.
Οι βασικές θέσεις της ΕΛΛΗΝΙΚΗΣ ΛΥΣΗΣ είναι: Διοργάνωση εκπαιδευτικών προγραμμάτων για φοιτητές πανεπιστημίων και κολεγίων του εξωτερικού, με ιδιαίτερη έμφαση σε νέες αγορές όπως η Ρωσία.
Προγράμματα εκπαιδευτικού και πολιτιστικού περιεχομένου για εκδρομές σχολείων και πανεπιστημίων από το εξωτερικό και ειδικότερα από τη Ρωσία.
Αυτά τα προγράμματα μπορούν να συνδυαστούν με πολιτιστικά ή θρησκευτικά/προσκυνηματικά δρώμενα (ειδικά για τους ομόδοξους λαούς).
Πρόγραμμα γνωριμίας και εκπαίδευσης της Ελληνικής Πολιτιστικής Κληρονομιάς.
Πρόγραμμα εκμάθησης της Ελληνικής Γλώσσας.
Η ΕΛΛΗΝΙΚΗ ΛΥΣΗ θεωρεί τον ΤΟΥΡΙΣΜΟ ως την βαριά βιομηχανία της χώρας μας και γι' αυτό έχει προτάσεις σ' όλους τους δυνατούς τομείς ανάπτυξης του τουρισμού με πρόσημο προς την ομόθρησκη Ρωσία,
όπου οι πολίτες της δείχνουν ιδιαίτερο ζήλο για να επισκεφθούν την Ελλάδα, όχι μόνο για να απολαύσουν τη θάλασσα, τον ήλιο, την παραδοσιακή κουζίνα, αλλά και για να προσκυνήσουν ευλαβικά στις Ι. Μονές και Εκκλησίες μας, όπου φυλάσσονται ιερά λείψανα και κειμήλια.
Οι συνεχείς αναφορές μας στη Ρωσία έχουν σχέση με τα κοινά στοιχεία που έχουμε με τη συγκεκριμένη χωρα των 144. εκ. κατοίκων σήμερα,
καθως επίσης με την ανάγκη εξειδίκευσης του Ελληνικού Τουρισμού.
Ανάλογες ενέργειες θα μπορούσαν να γίνουν αργότερα με την Κίνα, όσον αφορά όμως μόνο την πολιτισμική μας κληρονομιά που εκτιμούν ιδιαίτερα οι Πολίτες της, εκτός βέβαια από την εκμετάλλευση της ασύγκριτης φυσικής ομορφιάς της πατρίδας μας.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΝΑΥΤΙΛΙΑ
«Μέγα τό της θαλάσσης κράτος» (Θουκυδίδης)
Ο Ζακ Λακαριέρ είχε πει πως: «Ο πλούτος και η δύναμη των Ελλήνων βρίσκεται εκεί όπου βρισκόταν και στην εποχή του Οδυσσέα: Στη Θάλασσα».
Ο εμπορικός στόλος της Ελλάδας είναι ο μεγαλύτερος και παραγωγικότερος σε ολόκληρο τον πλανήτη, το νούμερο ένα μετά τη δεκαετία του 1970, ακολουθούμενος από τον ιαπωνικό και τον κινεζικό.
Αν και δεν έχει δοθεί ποτέ ιδιαίτερη σημασία, είναι γεγονός πως από το 1999 έως το 2008 η Ελλάδα γνώρισε έμμεσα μία εξαγωγική έκρηξη, όσο καμία άλλη χώρα της δυτικής Ευρώπης, με εξαίρεση μόνο τη Νορβηγία, επιτυγχάνοντας ισχυρότατες εξαγωγικές επιδόσεις, οι οποίες δεν συγκρίνονται με κανένα άλλο κράτος.
Ειδικότερα, με βάση διεθνείς μελέτες, το ισοζύγιο τρεχουσών συναλλαγών της Ελλάδας θα ήταν έως το 2008 περισσότερο πλεονασματικό από αυτό της Γερμανίας,
εάν απεικονιζόταν στα επίσημα στατιστικά στοιχεία της η ναυτιλία - η οποία αποτελεί τον κυρίαρχο κλάδο της ελληνικής οικονομίας, μετά το 1960.
Δυστυχώς όμως ο κλάδος βασίζεται στο δολάριο, τόσο όσον αφορά τα έσοδα, όσο και τα έξοδα του, διατηρώντας παραδοσιακά τραπεζικούς λογαριασμούς στη Νέα Υόρκη, στο Λονδίνο και στη Γενεύη.
Έως την εποχή τώρα που υιοθετήθηκε το ευρώ από τη χώρα μας, οι συναλλαγές της ναυτιλίας δεν διενεργήθηκαν σχεδόν ποτέ μέσω των ελληνικών τραπεζών.
Η αιτία ήταν κυρίως το ότι, μετά την ίδρυση της Τράπεζας της Ελλάδας (1929), από το 1932, υπήρξε ένα νομισματικό καθεστώς με άκαμπτους ελέγχους κεφαλαίων, το οποίο παρέμεινε περισσότερο ή λιγότερο ως είχε, μέχρι το 1994.
Ουσιαστικά λοιπόν δεν υπήρχε η δυνατότητα να διενεργηθούν διεθνείς κεφαλαιακές συναλλαγές μέσω των ελληνικών τραπεζών, οπότε η Τράπεζα της Ελλάδας έπαψε να καταχωρεί τα έσοδα από τις μεταφορές (κόμιστρα) των πλοίων των Ελλήνων εφοπλιστών, δηλώνοντας τα ως εξαγωγές, αποτελώντας τη μοναδική εξαίρεση συγκριτικά με όλες τις άλλες χώρες.
Ως εκ τούτου, αυτό που καταχωρούταν από την Ελλάδα έως το 1998 περίπου (πηγή: Bernegger), ήταν μόνο το εσωτερικό κόστος της ναυτιλίας, όπως οι μισθοί, οι καταθέσεις στο συνταξιοδοτικό ταμείο των ναυτικών (ΝΑΤ), οι δαπάνες των γραφείων, οι πληρωμές μερισμάτων εντός της χώρας κλπ.
Σε κάθε περίπτωση, τα έσοδα από τις μεταφορές του ελληνικού στόλου (τζίρος) έως το 1998, δεν καταχωρούνταν καθόλου στο ισοζύγιο της Ελλάδας, αλλά σε μία σειρά άλλες χώρες.
Το μεγαλύτερο μέρος των εσόδων και της ρευστότητας της ναυτιλίας παρέμενε σε λογαριασμούς δολαρίων στο εξωτερικό, χωρίς ποτέ να εισέρχεται στο κυκλοφοριακό σύστημα της ελληνικής οικονομίας,
ενώ μέχρι το 2002, ακόμη και τα έσοδα από τις επανεπενδύσεις των εφοπλιστών δεν καταγράφονταν, κάτι που άλλαξε μόνο εν μέρει το 2003.
Όσον αφορά γενικότερα τα περιουσιακά στοιχεία των Ελλήνων εφοπλιστών, τα οποία αυξάνονται συνεχώς, παραμένοντας στο συντριπτικά μεγαλύτερο μέρος τους στο εξωτερικό, δεν καταγράφονται επίσης στις στατιστικές της χώρας μας, όπως συμβαίνει με τα άλλα κράτη (στη θέση «απ' ευθείας επενδύσεις στο εξωτερικό»).
Χωρίς να επεκταθούμε σε λεπτομέρειες, η δυνητική συνδρομή της ναυτιλίας στο ελληνικό ΑΕΠ, καθώς επίσης στο ισοζύγιο τρεχουσών συναλλαγών, ιδίως στα έτη της κατακόρυφης ανόδου των ναυτιλιακών εσόδων (1999 - 2008), υπολογίζεται στα 60 δις $.
Δυστυχώς όμως καταγράφονταν μόνο εν μέρει στην Ελλάδα, κατά 10% έως το 2008, μετά δε κατά περίπου 25%.
Το γεγονός αυτό τεκμηριώνεται επίσης από τις στατιστικές της ΕΕ, η οποία το 2014 κατείχε το 40% του παγκοσμίου στόλου με κριτήριο την ολική χωρητικότητα (Gross tonnage), με την ελληνική ναυτιλία να υπολογίζεται γύρω στο 50% της ευρωπαϊκής.
Ο άμεσος τζίρος της ΕΕ ήταν 56 δις €, τα άμεσα φορολογικά έσοδα 6 δις €, ενώ ο συνολικός τζίρος, άμεσος και έμμεσος (για κάθε 1 € άμεσου δημιουργείται 1,6 € έμμεσου, σύμφωνα με μελέτη της Oxford Economics) 145 δις €.
Συνολικά, άμεσα και έμμεσα δηλαδή, είναι υπεύθυνη για 2.300.000 θέσεις εργασίας στην ΕΕ, προσφέροντας φορολογικά έσοδα 41 δις € - ενώ πρώτη στη ναυτιλιακή απασχόληση είναι η Μ. Βρετανία (2014), ακολουθούμενη από τη Γερμανία και τη Νορβηγία.
Με βάση λοιπόν τα παραπάνω, καθώς επίσης με την ελληνική ναυτιλία να συμμετέχει κατά 50%, συνειδητοποιεί κανείς το τζίρο, την απασχόληση (γράφημα) και τα φορολογικά έσοδα που παρέχει στην ΕΕ, με την Ελλάδα να υστερεί λόγω της μη εκμετάλλευσης του τεραστίου αυτού πλούτου της.
Με δεδομένο πάντως το ότι, τα θαλάσσια κόμιστρα μειώθηκαν από το 2008 σχεδόν κατά 90%, κυρίως στα ξηρά φορτία, ενώ το κόστος του πετρελαίου αυξήθηκε κατακόρυφα, κατανοεί κανείς πως η κρίση κόστισε έμμεσα στην Ελλάδα περισσότερο από οποιαδήποτε άλλη χώρα στον πλανήτη.
Η έξοδος τώρα της ελληνικής οικονομίας από τα δεσμά του χρέους και της ύφεσης εξαρτάται από το βαθμό που θα μπορέσει να γίνει περισσότερο εξωστρεφής και διεθνώς ανταγωνιστική.
Αυτά όμως είναι δύο χαρακτηριστικά που, ήδη εδώ και πάρα πολλές δεκαετίες, έχει καταφέρει να αποκτήσει με τις δικές της δυνάμεις η ελληνική εμπορική ναυτιλία.
Οι βασικοί ΠΥΛΩΝΕΣ της ελληνικής ναυτιλίας είναι οι εξής:Ποντοπόρος ΝαυτιλίαΑκτοπλοΐαΝαυτεργατικό ΔυναμικόΕφοπλισμόςΚρουαζιερόπλοιαΛιμένεςΝαυπηγοεπισκευαστική ΔραστηριότηταΝαυτική ΕκπαίδευσηΕπαγγελματικά Σκάφη ΑναψυχήςΠαραναυτιλιακές Δραστηριότητες
Στις μέρες μας όμως, εκτός από τις παραπάνω αναφορές, το ναυτιλιακό σύμπλεγμα δοκιμάζεται από:
την εσωτερική οικονομική κρίση,
την «εχθρική» πολιτική όλων των ελληνικών κυβερνήσεων, από τη μεταπολίτευση και μετά, απέναντι στις ναυτιλιακές επιχειρήσεις των Ελλήνων εφοπλιστών,
τις μεθοδευμένες κινήσεις, τα κίνητρα και τις φορολογικές ελαφρύνσεις από ανταγωνιστικά ναυτιλιακά κέντρα για την μετεγκατάσταση σε αυτά των ελληνικών ναυτιλιακών επιχειρήσεων, καθώς επίσης
από τους ελέγχους κεφαλαίων που έχουν μειώσει τα καθαρά ναυτιλιακά έσοδα από 6,87 δις € το 2014 στα 3,36 δις € το 2017 (γράφημα).
Σύμφωνα πάντως με μελέτη της Ernst & Young, η Ελλάδα θα μπορούσε να έχει σημαντικά οικονομικά οφέλη, εάν γινόταν έδρα ναυτιλιακών επιχειρήσεων ανεξάρτητα από τη σημαία, στην οποία θα ήταν νηολογημένα τα πλοία τους.
Τα οφέλη αυτά υπολογίσθηκαν στα 25,9 δις € ετησίως, δημιουργώντας 550.000 θέσεις εργασίας και επιλύοντας το συντριπτικά μεγαλύτερο μέρος των προβλημάτων μας.
Εν προκειμένω, το Ντουμπάι θεωρείται το καλύτερο παράδειγμα ως ναυτιλιακό κέντρο,
το οποίο παρέχει δυνατότητες διαχείρισης των ναυτιλιακών εταιρειών ενώ δεν διαθέτει ναυτιλιακό στόλο.
Κατά την έρευνα της Ε&Υ στον Πειραιά λειτουργούν 3.273 ναυτιλιακές επιχειρήσεις και στη Θεσσαλονίκη δραστηριοποιούντα 118 εταιρείες, με το συνολικό τους αριθμό να ανέρχεται σε 3.391 επιχειρήσεις, οι οποίες αντιπροσωπεύουν 28 διαφορετικούς τομείς (εκ των οποίων το 70,5% δεν είναι εταιρείες διαχείρισης και λειτουργίας πλοίων).
Από την έρευνα προέκυψε πως το 97% των εταιρειών δεν πραγματοποιούν κάποιες λειτουργίες διαχείρισης πλοίων στην Ελλάδα και μόλις το 3% έδωσε θετική απάντηση.
Η ΕΛΛΗΝΙΚΗ ΛΥΣΗ έχει μια σειρά από προτάσεις στον τομέα της ναυτιλίας, που σε πρώτη φάση θα αποτρέπουν την περαιτέρω συρρίκνωση του ελληνικού ναυτιλιακού συμπλέγματος και σε δεύτερη φάση θα οδηγήσουν στην περαιτέρω ανάπτυξή του.
Πριν από όλα την κατάργηση των ελέγχων κεφαλαίων που θα αυξήσει αμέσως το ΑΕΠ μας κατά 4 δις €, τη δημιουργία των κατάλληλων συνθηκών
για να γίνει η Ελλάδα έδρα εταιρειών διαχείρισης και λειτουργίας πλοίων αυξάνοντας κατά 26 δις € το ΑΕΠ
και δημιουργώντας 550.000 θέσεις εργασίας,
καθώς επίσης την προσέλκυση των ελληνικών επιχειρήσεων λογισμικού από το Λονδίνο, με την ευκαιρία της εξόδου της Βρετανίας από την ΕΕ.
Οι υπόλοιπες προτάσεις της ΕΛΛΗΝΙΚΗΣ ΛΥΣΗΣ είναι οι ακόλουθες: Ίδρυση Τράπεζας Ναυτιλιακής Επιχειρηματικότητας, ανταγωνιστικής των υπεράκτιων δραστηριοτήτων, για τα πλοία Ελληνικού νηολογίου,
ενδεχομένως με τη συμμετοχή ναυτιλιακών εταιρειών που θέλουν να επενδύσουν στα κεφάλαια της
και την παράλληλη εισαγωγή της σε ξένα χρηματιστήρια.
Ύπαρξη συνεργειών, που μπορούν να επιτευχθούν με την κάθετη οργάνωση της διοικητικής παρέμβασης σε κλαδικό επίπεδο.
Σημαντική μείωση του κόστους συμμόρφωσης των εμπλεκόμενων εταίρων προς τους κανόνες που διέπουν τη ναυτιλιακή δραστηριότητα.
Αυτό θα έχει ως συνέπεια να βελτιωθεί και η ανταγωνιστικότητα του ελληνικού ναυτιλιακού συμπλέγματος έναντι των αντίστοιχων της αλλοδαπής.
Δημιουργία ηλεκτρονικού νηολογίου (e-νηολογίου), προκειμένου να εξαλειφθούν οι γραφειοκρατικές διαδικασίες και να απλουστευθούν οι εγγραφές πλοίων στο ελληνικό νηολόγιο.
Αλλαγή στη φορολόγηση των πλοίων με παράλληλη θέσπιση ισχυρών κινήτρων, που δεν θα θίγουν τις ναυτιλιακές εταιρείες.
Αυτό το μέτρο κρίνεται άκρως απαραίτητο, γιατί οι εφοπλιστές πληρώνουν φόρο όχι με βάση τα κέρδη του πλοίου, αλλά με βάση το tonnage που προκύπτει με έναν συντελεστή.
Ευλαβική τήρηση της σταθερότητας του θεσμικού πλαισίου που διέπει τη ναυτιλία σε φορολογικά και οργανωτικά θέματα.
Συμμετοχή των ελληνικών τραπεζών στη χρηματοδότηση της ελληνικής ναυτιλίας που αποτελεί κρίσιμο πυλώνα του εθνικού ναυτιλιακού συμπλέγματος.
Στο πλαίσιο των επερχόμενων ενεργειών για την ανασύνταξη του ελληνικού τραπεζικού συστήματος, να θεσπιστεί η υποχρεωτική συμμετοχή των τραπεζών στη χρηματοδότηση της ελληνικής ναυτιλίας.
Στο πλαίσιο της Βασιλείας-ΙΙΙ, η Τράπεζα της Ελλάδος να μεριμνήσει ώστε να λαμβάνεται υπόψη η ιδιομορφία της ναυτιλιακής δραστηριότητας.
Εντατικοποίηση των προσπαθειών του Κράτους και των Κοινωνικών Εταίρων για την προσέλκυση νέων στο ναυτικό επάγγελμα.
Ριζικές τομές και εκσυγχρονισμός στον τομέα της ναυτικής εκπαίδευσης.
Αναβάθμιση και επικαιροποίηση προγραμμάτων σπουδών των Ανωτάτων Σχολών Εμπορικού Ναυτικού (ΑΕΝ).
Υποχρεωτική ετήσια μετεκπαίδευση του διδακτικού προσωπικού, ιδιαίτερα σε θέματα που αφορούν νεότευκτα πλοία.
Υποχρεωτική χρήση και αξιοποίηση των νέων τεχνολογιών στη διδασκαλία.
Δεδομένων των περιορισμένων διαθέσιμων πόρων του κρατικού προϋπολογισμού, απαιτείται η άμεση υλοποίηση του υφιστάμενου θεσμικού πλαισίου για δραστηριοποίηση της ιδιωτικής πρωτοβουλίας στο χώρο της ναυτικής εκπαίδευσης και επιμόρφωσης.
Κρατική μέριμνα ώστε, να μην αγνοηθεί η ναυτική εκπαίδευση και κατάρτιση στο πλαίσιο ενεργοποίησης του ΕΣΠΑ.
Στήριξη επενδύσεων σε ακίνητα από κεφάλαια που προέρχονται από τη ναυτιλία.
Θέσπιση φορολογικών κινήτρων για ύψωση της ελληνικής σημαίας στα σκάφη αναψυχής.
Δημιουργία Παράλληλου Νηολογίου για πλοία που υψώνουν ελληνική σημαία.
Με αυτό το μέτρο, αναμένεται να υπάρξουν πολλά και σημαντικά οικονομικά οφέλη, όπως συμβαίνει εδώ και πολλά χρόνια σε αρκετές χώρες, όπως η Νορβηγία, Ολλανδία, Ιταλία κι άλλες.
Με αυτήν την πρόταση:Αναδεικνύεται μία νέα δυναμική στρατηγική που ωφελεί την ανταγωνιστικότητα της ελληνικής σημαίας.
Μειώνεται το λειτουργικό κόστος του πλοίου.
Ταξιδεύουν χωρίς προβλήματα.
Ανταγωνιστικό κόστος στο δεύτερο νηολόγιο για τον Έλληνα πλοιοκτήτη, όταν υψώνει την ελληνική σημαία.
Συνεχής είσπραξη τελών νηολόγησης για το κράτος.
Δημιουργία νέων θέσεων εργασίας στο γραφεία των ναυτιλιακών εταιρειών στην Ελλάδα.
Αναδιάρθρωση των ελληνικών ακτοπλοϊκών εταιρειών που επιχειρούν στα ελληνικά νησιά, μέσα και από συγχωνεύσεις, ώστε να δημιουργηθούν οικονομίες κλίμακας και να γίνουν κερδοφόρες.
Τροποποίηση και διακοπή εκτέλεσης δρομολογίων, ειδικά όσον αφορά στα ταχύπλοα πλοία.
Μείωση τιμών των εισιτηρίων για τους μονίμους κατοίκους των νήσων.
Έτσι, αναμένεται να επιτευχθεί αύξηση κρατικών εσόδων, γιατί τα ναύλα δεν θα είναι πλέον απαγορευτικά για τους πολίτες των νήσων.
Δραστική περικοπή λιμενικών τελών, στο βαθμό που πραγματικά επενδύονται προς όφελος των επιβατών.
Μείωση του επίναυλου του 3%, που επιβαρύνει τα εισιτήρια.
Αντικατάσταση πλοίων σε μερικές γραμμές με άλλα πλοία κατάλληλου μεγέθους για εξυπηρέτηση των αναγκών.
Δρομολόγηση πλοίου για ορισμένο διάστημα σε γραμμή που η εταιρεία του πλοίου εξυπηρετεί ετησίως.
Ενίσχυση και ριζικός εκσυγχρονισμός της Ναυπηγοεπισκευαστικής Βιομηχανίας (ΝΕΒ), ειδικά σε επίπεδο εξοπλισμού, οργάνωσης και εργασίας,
η οποία θα ωφελήσει ευρύτερα την επαναβιομηχανοποίηση της Ελλάδας.
Αυτή η αναδιάρθρωση προτείνεται να γίνει σε: Θεσμικό επίπεδο
Με οριοθέτηση της ΝΕΣ ΝΑΥΣΟΛΠ, ως ιδιαίτερης ΒΙ.ΠΕ, συμπεριλαμβανομένων των περιοχών του Νέου Μόλου Δραπετσώνας, του Μόλου της ΔΕΗ και την Κυνόσουρα.
Η ΝΑΥΣΟΛΠ ΑΕ να διερευνήσει δυνατότητα συνδυασμένης χρηματοδότησης με εθνικούς και κοινοτικούς πόρους, αφού θα αποτελεί οργανωμένη ΒΙ.ΠΕ.
Αναπτυξιακές Παρεμβάσεις
Ο κλάδος δεν αποτελεί επιλέξιμη δραστηριότητα για επιχορήγηση σύμφωνα με την ΕΕ, αλλά και με το κανονιστικό πλαίσιο υλοποίησης του ΕΣΠΑ, το οποίο ρητά εξαιρεί την ναυπηγοεπισκευαστική μέχρι σήμερα.
Σημαντική θετική εξέλιξη η απόφαση της Κομισιόν, ότι επιτρέπονται επιχορηγήσεις για καινοτομία και κατασκευή πλωτών και κινητών υπεράκτιων κατασκευών, όταν η χρήση τους αφορά στην εκμετάλλευση ΑΠΕ.
Στο πλαίσιο αυτό προτείνουμε τις παρακάτω δράσεις/έργα:Παροχή κινήτρων στου εφοπλιστές για ναυπήγηση και επισκευή πλοίων σε ελληνικές εσχάρες και ντόκους, ειδικά όσον αφορά τις μηχανές τους.
Κατασκευή πλωτών οικολογικών συστημάτων αφαλάτωσης με χρήση ανεμογεννητριών.
Κατασκευή συστημάτων πλωτών ανεμογεννητριών για παραγωγή ενέργειας.
Κατασκευή πλωτών μέσων συλλογής, διαχείρισης, επεξεργασίας και αξιοποίησης αστικών απορριμμάτων από μικρά νησιά.
Κατασκευή πλωτών συστημάτων τουριστικού ενδιαφέροντος.
Κατασκευή νέου τύπου τουριστικών σκαφών αλουμινίου, που μπορεί να χρησιμοποιηθούν ΑΠΕ για τις ανάγκες κίνησής τους.
Εκμετάλλευση και αξιοποίηση όλων των λιμένων της χώρας με βελτίωση και εκσυγχρονισμό των υποδομών τους.
Σημαντικά μέτρα που πρέπει να ακολουθήσουν την απελευθέρωση της κρουαζιέρας.
Η Ελληνική κρουαζιέρα, ακόμα και σήμερα συνεχίζει να περιορίζεται από το καμποτάζ (cabotage) και τις συνέπειές του,
που έχει τις ρίζες του στο 1926 και είχε θεσπιστεί για την προστασία της εθνικής ναυσιπλοΐας από τον ανταγωνισμό των αλλοδαπών εταιρειών.
Σε επίπεδο ΕΕ, η πλήρης άρση του καμποτάζ έγινε το 1992 για τη ναυσιπλοΐα και το 1999 για την κρουαζιέρα.
Ωστόσο, στην Ελλάδα μέχρι και σήμερα υπάρχουν σοβαρά προβλήματα, όσον αφορά τον τομέα της κρουαζιέρας.
Η κρουαζιέρα μπορεί να γίνει σημαντική πηγή εσόδων για την Ελλάδα και η χώρα μπορεί να μοιραστεί ένα σημαντικό ποσό από τον διεθνή ετήσιο τζίρο, που ξεπερνά τα 40 δις ευρώ (ειδικότερα, για την περιοχή της Μεσογείου, ο τζίρος ξεπερνά τα 10 δις ευρώ, ενώ η Ελλάδα είχε τζίρο μόλις 476 εκ. € το 2017 από τους επιβάτες κρουαζιέρας).
Το βασικότερο πρόβλημα όμως που συναντούν τα κρουαζιερόπλοια που επισκέπτονται την Ελλάδα, είναι οι υποδομές και ειδικότερα το λιμάνι πρόσδεσης και οι χώροι γύρω από αυτό.
Τα λιμάνια του Πειραιά και της Θεσσαλονίκης, αλλά και ορισμένα λιμάνια μεγάλων νησιών, όπως η Κρήτη, μπορούν να δεχτούν κρουαζιερόπλοια, αρκεί να γίνουν μερικές παρεμβάσεις στην υποδομή, προκειμένου να γίνουν ποιοτικά και ελκυστικά.
Με τις υπάρχουσες συνθήκες, οι τουρίστες που φτάνουν στην Ελλάδα με κρουαζιερόπλοια ή/και που φτάνουν στην χώρα για τουρισμό κρουαζιέρας, υπολογίζεται πως αφήνουν έσοδα που φτάνουν και ξεπερνούν το μισό δισεκατομμύριο ευρώ.
Με τις κατάλληλες αλλαγές στις υποδομές των λιμανιών και με τη διευκόλυνση της κρουαζιέρας, τα έσοδα αυτά μπορούν να αυξηθούν κατακόρυφα!
Η ΕΛΛΗΝΙΚΗ ΛΥΣΗ πιστεύει πως η ναυτιλία, εάν συνδυαστεί με την ανάπτυξη στους τομείς της πρωτογενούς οικονομίας και του τουρισμού, μπορεί να συμβάλλει ουσιαστικά στην επανεκκίνηση της οικονομίας της Ελλάδας.
Η ΕΛΛΗΝΙΚΗ ΛΥΣΗ είναι έτοιμη να υλοποιήσει άμεσα τις προτάσεις και τα σχέδιά της!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΒΙΟΜΗΧΑΝΙΑ
Η βιομηχανία μίας χώρας εξαρτάται από τις πρώτες ύλες,
από τους εξειδικευμένους εργαζόμενους,
από την ενέργεια,
από την ανταγωνιστικότητα που είναι συνάρτηση των μισθών και των επενδύσεων,
από τη δυνατότητα προώθησης των παραγομένων προϊόντων (δίκτυα διανομής),
από τη συμβολή του κράτους,
από τις μεταφορικές υποδομές και από την τεχνολογία.
Η Ελλάδα έχει αξιόλογες χημικές βιομηχανίες, βιομηχανίες επεξεργασίας ξύλου και χάρτου, οικοδομικών υλικών όπως το τσιμέντο, διυλιστήρια πετρελαίου, φαρμακοβιομηχανίες, βιομηχανία επεξεργασίας αγροτικών προϊόντων και ναυπηγεία που βρίσκονται δυστυχώς εν υπνώσει.
Η ανάπτυξη της βιομηχανίας εξαρτάται κυρίως από την ηλεκτρική ενέργεια που παράγει μία χώρα, οπότε είναι απαράδεκτο να πουλάει η Ελλάδα τη μεγαλύτερη επιχείρηση της, τη Δ.Ε.Η., η οποία έχει χρηματιστηριακή αξία σήμερα της τάξης των 500 εκ. €, όταν η αντίστοιχη της Πορτογαλίας πάνω από 12 δις €.
Ειδικά επειδή το μεγαλύτερο μέρος της ενέργειας που παράγει η Δ.Ε.Η. προέρχεται από λιγνίτη και υδροηλεκτρικά, όπου δεν επιτρέπεται το 90% των νερών των ποταμιών να καταλήγει στη θάλασσα, επειδή δεν γίνονται οι ανάλογες επενδύσεις.
Φυσικά δεν αρκεί η ενέργεια αυτή για την κάλυψη των αναγκών μας, οπότε εισάγεται πετρέλαιο και φυσικό αέριο.
Μετά το 2010 δε η βιομηχανική παραγωγή της χώρας έχει συρρικνωθεί αρκετά, αλλά άρχισε ξανά να αυξάνεται
Ο πρωτογενής τομέας, ο τουρισμός και η ναυτιλία οφείλουν να στηρίξουν τη βιομηχανική ανάπτυξη της Ελλάδας που μπορεί να την απελευθερώσει από την παγίδα, στην οποία έχει οδηγηθεί, αυξάνοντας το ΑΕΠ
και δημιουργώντας ανταγωνιστικές θέσεις εργασίας.
Στόχος πρέπει να είναι η εξαγωγές μόνο έτοιμων προϊόντων και καθόλου πρώτων υλών, οι οποίες είναι ένα από τα σημαντικότερα περιουσιακά στοιχεία της χώρας και δεν πρέπει να «δωρίζονται» εξαγόμενες ακατέργαστες.
Το βασικότερο πρόβλημα της βιομηχανίας είναι η πολύ ακριβή ενέργεια λόγω φόρων και ασύμφορων συμφωνιών με τη Ρωσία κυρίως, το ασταθές φορολογικό πλαίσιο,
καθώς επίσης η αδυναμία χρηματοδότησης των μακροπρόθεσμων επενδύσεων που χαρακτηρίζουν τον κλάδο.
Επίσης η έλλειψη σχεδιασμού εκ μέρους της Πολιτείας μέσω του Υπουργείου Βιομηχανίας, το οποίο πρέπει να συνδέεται με όλους τους αντίστοιχους φορείς, καθώς επίσης με τα Πανεπιστήμια και με τα Πολυτεχνεία, με στόχο τη δημιουργία νέων μονάδων σε πεδία που η Ελλάδα διαθέτει σημαντικά ανταγωνιστικά πλεονεκτήματα.
Στόχος της ΕΛΛΗΝΙΚΗΣ ΛΥΣΗΣ είναι η στήριξη της ελληνικής βιομηχανίας σε όλα τα επίπεδα, επιλύοντας το θέμα της ακριβής ενέργειας σε συνεργασία με τη Ρωσία,
ενώ οι προτάσεις της αναφέρονται παρακάτω, στις προγραμματικές θέσεις της για την ανάπτυξη.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΑΝΑΠΤΥΞΗ
Η Ανάπτυξη είναι το ζητούμενο όλων των ελληνικών κυβερνήσεων και όλων των πολιτικών κομμάτων που πέρασαν από την χώρα, κυρίως από την υπογραφή του πρώτου μνημονίου, έως και σήμερα.
Αν και όλοι οι πολιτικοί μιλούν για την πολυπόθητη Ανάπτυξη και υποστηρίζουν πως το δικό τους πολιτικό πρόγραμμα είναι εκείνο που θα βγάλει την Ελλάδα από την κρίση και την ύφεση, μια πιο προσεκτική μελέτη των προτάσεων αποδεικνύει πως πρόκειται απλά για αερολογίες, μη ρεαλιστικές λύσεις και προεκλογικές υποσχέσεις που είναι αδύνατον να εφαρμοστούν σε πρακτικό επίπεδο!
Η ΕΛΛΗΝΙΚΗ ΛΥΣΗ, έχοντας στρατηγικό σχέδιο που είναι αποτέλεσμα πολυετούς μελέτης και έρευνας, παρουσιάζει συγκεκριμένες, ρεαλιστικές και άμεσα υλοποιήσιμες προτάσεις, που μέσα σε σύντομο χρονικό διάστημα είναι σε θέση να οδηγήσουν την Ελλάδα στο δρόμο της Ανάπτυξης και της ευημερίας!
Οι προτάσεις μας είναι απόρροια επίπονης έρευνας που έχει στο επίκεντρο το Εθνικό Συμφέρον και την ευημερία των Ελλήνων!
Η ΕΛΛΗΝΙΚΗ ΛΥΣΗ γνωρίζει πως μονόδρομος για την ανάπτυξη είναι η έμφαση στις επενδύσεις και την επιχειρηματικότητα!
Φυσικά μιλάμε για πραγματικές επενδύσεις και πραγματική ανάπτυξη της επιχειρηματικότητας, χωρίς μεταφορά των επιχειρήσεων σε βαλκανικές χώρες, για να γλιτώσουν οι επιχειρηματίες από την ληστρική φοροεπιδρομή του Κράτους!
Η Αναπτυξιακή Πολιτική της ΕΛΛΗΝΙΚΗΣ ΛΥΣΗΣ έχει ως σημείο αναφοράς την Αναπτυξιακή Πολιτική οικονομικά ισχυρών και κραταιών χωρών, που έχουν συνεχή και ουσιαστικό ρυθμό ανάπτυξης.
Οι χώρες αυτές αποτέλεσαν για εμάς «Case Study», πηγή γνώσης και έμπνευσης!
Η ΕΛΛΗΝΙΚΗ ΛΥΣΗ για να προσελκύσει επενδύσεις και να τονώσει την επιχειρηματικότητα στην χώρα έχει καταρτίσει λεπτομερές στρατηγικό σχέδιο, το οποίο περιλαμβάνει τα ακόλουθα μέτρα - προτάσεις: Δημιουργία ανεξάρτητου γραφείου επενδύσεων και επιχειρηματικότητας, το οποίο θα στελεχώνεται αποκλειστικά από τεχνοκράτες και επιτυχημένους Έλληνες επιχειρηματίες.
Το γραφείο επισήμως θα υπάγεται στο Υπουργείο Οικονομικών, όμως θα είναι ανεξάρτητο από πολιτικές / κομματικές παρεμβάσεις και θα έχει σαν αντικείμενο τις επενδύσεις, την καινοτομία και τις νέες επιχειρήσεις στην χώρα.
Την αρμοδιότητα του ελέγχου του γραφείου θα την έχει μόνο το Κοινοβούλιο, 2 φορές κάθε έτος.
Δημιουργία σχεδίου ολοκληρωμένης οικονομικής υποστήριξης σε νέες επιχειρήσεις και επενδύσεις.
Θα καταρτιστούν προγράμματα υποστήριξης των νέων επενδύσεων και επιχειρήσεων, με τη συμμετοχή του κράτους, ξένων επενδυτών και τραπεζών.
Σημαντικές φορολογικές ελαφρύνσεις και φοροαπαλλαγή για τα πρώτα δύο χρόνια σε όποια επιχείρηση επιλέξει να κάνει επενδύσεις Υψηλού ρίσκου και Υψηλής απόδοσης.
Αυτά τα χαρακτηριστικά τα έχουν κυρίως οι καινοτόμες επενδύσεις και με αυτό τον τρόπο το κράτος δείχνει την έμπρακτη στήριξή του στον επιχειρηματία που επιλέγει να ρισκάρει.
Η φοροαπαλλαγή των δύο πρώτων ετών θα βοηθήσει σημαντικά τον επιχειρηματία μέχρι να αρχίσει η επένδυσή του να αποδίδει.
Αφού αρχίσει η επιχείρηση να αποδίδει και να έχει ουσιαστικά έσοδα, τότε θα φορολογηθεί με χαμηλό φορολογικό συντελεστή ΜΟΝΟ επί των Καθαρών εσόδων.
Παράκαμψη όλων των χρονοβόρων και αντιπαραγωγικών γραφειοκρατικών διαδικασιών και μείωση του χρόνου έγκρισης των αιτημάτων για επενδύσεις και έναρξη νέων επιχειρήσεων!
Ο χρόνος που θα μεσολαβεί από την υποβολή του αιτήματος μέχρι την έκδοση της άδειας δεν θα πρέπει να υπερβαίνει τον 1 μήνα!
Οι χρονοβόρες γραφειοκρατικές διαδικασίες και το μεγάλο χρονικό διάστημα που μεσολαβεί για τη μελέτη και την έγκριση των αιτημάτων είναι η δεύτερη κύρια αιτία αποφυγής των επενδύσεων στην Ελλάδα!
Η πρώτη αιτία είναι η παράλογη υπερφορολόγηση όλων των επιχειρήσεων, που δεν έχει καμία σχέση με τα πραγματικά έσοδα της επιχείρησης!
Δημιουργία φορολογικού συστήματος που θα είναι φιλικό προς τον επιχειρηματία και τον επενδυτή.
Η φορολογία που έχει εφαρμοστεί από όλες τις ελληνικές κυβερνήσεις μέχρι και σήμερα δείχνει πως το κράτος δεν αντιμετωπίζει την επιχείρηση ως έναν από τους βασικότερους μοχλούς ανάπτυξης της οικονομίας!
Αντιθέτως, εδώ και δεκαετίες το Κράτος, με την πολιτική που ακολουθεί, δείχνει πως «μισεί» την ιδιωτική πρωτοβουλία, τις επιχειρήσεις (μικρές, μεσαίες και μεγάλες) και τις επενδύσεις.
Η φορολογία που επιβάλλει κάθε άλλο παρά δίκαιη είναι και μοιάζει να έχει «τιμωρητικό» χαρακτήρα για τον επιχειρηματία που τόλμησε να επενδύσει στην Ελλάδα!
Η ΕΛΛΗΝΙΚΗ ΛΥΣΗ λοιπόν προτείνει τη θέσπιση χαμηλού φορολογικού συντελεστή ύψους 8% σε όλες τις νέες επιχειρήσεις και σε κάθε επιχείρηση που επενδύει τα χρήματά της ξανά στην Ελλάδα, για δέκα χρόνια.
Αυτό θα ισχύει για κάθε νέα επένδυση στην χώρα.
Έτσι, θα μειωθεί κατακόρυφα η ανεργία,
θα αυξηθούν οι εισφορές στα ασφαλιστικά ταμεία τα οποία θα γεμίσουν με χρήματα,
θα αυξηθεί η κατανάλωση στην εγχώρια αγορά γιατί θα μειωθούν οι άνεργοι συμπολίτες μας
και θα ξαναμπεί η χώρα στον πολυπόθητο ρυθμό ανάπτυξης!
Κατάθεση Αναπτυξιακού Προγράμματος, με έμφαση τη Βιομηχανία και με στόχο την ολοκλήρωσή του στην τριετία.
Ολοκληρωτική Αλλαγή στις Σχέσεις του Κράτους με τους Πολίτες και τις Επιχειρήσεις και αλλαγή Κουλτούρας στη Δημόσια Διοίκηση.
Ενίσχυση της Ιδιωτικής Πρωτοβουλίας με κατοχύρωση της επιχειρηματικότητας, του υγιούς ανταγωνισμού με σεβασμό στα εργασιακά δικαιώματα, την Αύξηση και την Δίκαιη Κατανομή του ΑΕΠ.
Άμεση ολοκλήρωση όλων των έργων υποδομής της χώρας, τα οποία είναι σε εκκρεμότητα εδώ και δεκαετίες.
Η βελτίωση των κρατικών υποδομών, όπως οι οδικοί άξονες της χώρας και τα λιμάνια, καθιστούν την χώρα μας ιδανικό περιβάλλον για προσέλκυση κεφαλαίων και νέων επενδύσεων.
Όσον αφορά το χρηματιστήριο, θα απαγορευθούν όλα τα παράγωγα προϊόντα, ενώ οι τράπεζες θα χωριστούν σε εμπορικές και επενδυτικές.
Η κερδοσκοπία θα αποφευχθεί με τη φορολογία επί των κερδών των μετοχών ύψους 50%, όταν αυτές πωλούνται σε λιγότερο από 12 μήνες, κάτι που θα ισχύει και για τα ακίνητα.
Θα επιδιωχθεί επί πλέον η εισαγωγή περισσότερων εταιρικών και κρατικών ομολόγων για διαπραγμάτευση στο χρηματιστήριο, για να διευκολύνεται η χρηματοδότηση των επιχειρήσεων απ’ ευθείας από τους επενδυτές, χωρίς τη μεσολάβηση των τραπεζών,
ενώ θα «τιτλοποιηθούν» και θα εισαχθούν στο χρηματιστήριο περιουσιακά στοιχεία της χώρας που μπορούν να εκμεταλλευτούν παράγοντας κέρδη μελλοντικά.
Έτσι το χρηματιστήριο θα μετατραπεί σε ένα μηχανισμό χρηματοδότησης τόσο του ιδιωτικού, όσο και του δημοσίου τομέα, σε συνθήκες ελεύθερης αλλά όχι ασύδοτης αγοράς.
Τέλος, ιδιαίτερη σημασία θα δοθεί στις ροές των κεφαλαίων, μέσω των τραπεζών - όπου ανάλογα με τις ανάγκες χρηματοδότησης θα δίνονται υψηλά επιτόκια μόνο σε καταθέσεις προθεσμίας άνω των δώδεκα μηνών.
Χρειάζεται επίσης ή ίδρυση μίας αναπτυξιακής τράπεζας, στα πρότυπα της γερμανικής Kfw.
Η ΕΛΛΗΝΙΚΗ ΛΥΣΗ έχει σχέδιο που μπορεί να οδηγήσει την χώρα στην Ανάπτυξη!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΦΟΡΟΛΟΓΙΑ - ΦΟΡΟΔΙΑΦΥΓΗ
Οι ελληνικές κυβερνήσεις των τελευταίων ετών προσπαθούν να αυξήσουν τα κρατικά έσοδα με τον παράλογο και εκ προοιμίου αποτυχημένο τρόπο της υπερβολικής φορολόγησης των πολιτών και της επιβολής φόρων στους ήδη υπάρχοντες φόρους!
Δεν θέλουν να καταλάβουν το οικονομικό αξίωμα, σύμφωνα με το οποίο όταν οι φορολογικοί συντελεστές υπερβαίνουν ένα ανώτατο όριο ανοχής των Πολιτών, τότε τροφοδοτείται η φοροδιαφυγή και τα φορολογικά έσοδα του κράτους μειώνονται, αντί να αυξάνονται.
Η υπερβολική φορολόγηση, η διόγκωση των οφειλών των πολιτών στο κράτος που έχουν υπερβεί τα 100 δις €, τα μηδενικά έσοδα στα κρατικά ταμεία και η επιβολή νέων φόρων, οδηγούν την ελληνική οικονομία σε βαθιά ύφεση!
Παράλληλα, οι πολίτες γίνονται κάθε χρόνο όλο και πιο φτωχοί και ο ιδιωτικός τομέας που ήταν η «ατμομηχανή» της οικονομίας και τροφοδοτούσε τα κρατικά ασφαλιστικά ταμεία, έχει πλέον διαλυθεί!
Το άδικο φορολογικό σύστημα και η επιβολή στους πολίτες φόρων που δεν μπορούν να αποδώσουν, οδηγεί αναπόφευκτα στη φοροδιαφυγή.
Με την υπάρχουσα φορολογική καταιγίδα, με συντελεστές που κυμαίνονται από 22% έως 45% από το εισόδημα όλων των πολιτών (13% για αγροτικούς συνεταιρισμούς και ομάδες αγροτών, 15% για έσοδα από ακίνητα έως 12.000 €), οι άμεσοι φόροι που εισέπραξε το κράτος το 2015 ήταν 19,94 δις € και οι έμμεσοι 23,78 δις €.
Το συνολικό εισόδημα που δήλωσαν 8.516.953 φορολογούμενοι το 2015 ήταν 73,93 δις €, εκ των οποίων οι μισθωτοί 32 δις €, οι συνταξιούχοι 24,65 δις €, οι εισοδηματίες ακινήτων 5,94 δις €, οι εισοδηματίες από επενδύσεις 4,15 δις €, οι επιχειρηματίες-ελεύθεροι επαγγελματίες 4,82 δις €, οι αγρότες 1,34 δις €, οι ναυτικοί 769,5 εκ. € και οι καταθέτες 183 εκ. €.
Το ποσοστό τώρα των άμεσων φόρων επί των εισοδημάτων των πολιτών διαμορφώθηκε στο 27% περίπου, ενώ οι μισθωτοί και οι συνταξιούχοι δήλωσαν εισοδήματα 56,65 δις € ή το 76,62% των συνολικών, επιβαρυνόμενοι με το συντριπτικά μεγαλύτερο ποσοστό των φόρων.
Αντίθετα, οι επιχειρηματίες-επαγγελματίες με 4,82 δις €, δήλωσαν μόλις το 6,5% των εισοδημάτων.
Με κριτήριο τους ποσοστιαίους στόχους της Ανεξάρτητης Αρχής Δημοσίων Εσόδων για το 2017, όπως είχαν αποτυπωθεί στον προϋπολογισμό, οι πηγές εσόδων συνολικού ύψους 46,858 δις € (τελικά διαμορφώθηκαν στο 47,56 δις €) ήταν οι εξής: Άμεσοι φόροι 20,415 δις €: Φόρος εισοδήματος φυσικών προσώπων 9,172 δις €, Φόρος εισοδήματος νομικών προσώπων 3,236 δις €, Ειδικών κατηγοριών 1,251 δις €, Φόρος περιουσίας (ΕΝΦΙΑ) 3,132 δις €, Άμεσοι φόροι Π.Ο.Ε. 1,291 δις € και Λοιποί άμεσοι φόροι 2,333 δις €.
Έμμεσοι φόροι 26,443 δις €: ΦΠΑ 15,476 €, Πετρελαιοειδών 1,879 δις €, Καπνού 0,663 δις €, Λοιποί φόροι συναλλαγών 0,509 δις €, Μεταβιβάσεις κεφαλαίων 0,225 δις €, Χαρτόσημα 0,281 δις €, Φόρος ασφαλίστρων 0,384 δις €, Τέλος ταξινόμησης οχημάτων 0,165 δις €, Λοιποί Ε.Φ.Κ. (καπνού κλπ.) 3,013 δις €, Τέλη κυκλοφορίας οχημάτων 1,106 δις €, Λοιποί φόροι κατανάλωσης 0,369 δις €, Έμμεσοι φόροι Π.Ο.Ε. 0,549 δις €, Λοιποί έμμεσοι 0,362 δις € κλπ.
Στον προϋπολογισμό του 2019 οι διάφορες κατηγορίες εσόδων διαμορφώνονται ως εξής: Στα πλαίσια αυτά η ΕΛΛΗΝΙΚΗ ΛΥΣΗ προτείνει μείωση του συντελεστή φορολόγησης νομικών προσώπων (επιχειρήσεων) στο 15% με 50% προκαταβολή, η οποία θα κόστιζε στο δημόσιο έσοδα της τάξης των 2,2 δις €.
Η διαφορά αυτή θα μπορούσε να καλυφθεί εύκολα από την άνοδο του τζίρου των εταιρειών, από την προσέλκυση νέων επενδύσεων και από τον εκούσιο περιορισμό της φοροδιαφυγής λόγω του χαμηλού συντελεστή.
Όσον αφορά τους ιδιώτες, ξανά με στόχο τη μείωση της φοροδιαφυγής, το κράτος πρέπει να θεσπίσει ένα απλό και δίκαιο φορολογικό σύστημα, όπως το εξής: αφορολόγητο εισόδημα έως 12.000 €, από 12.000 μέχρι 20.000 φορολόγηση με συντελεστή 15%, από 20.000 ευρώ μέχρι 50.000 με 25% και άνω από 50.000, όσο αν είναι το εισόδημα, με 35%.
Απαραίτητη προϋπόθεση για να δημιουργηθεί φορολογική συνείδηση των πολιτών είναι οι δίκαιοι φόροι,
ο συστηματικός έλεγχος από την Πολιτεία, η παραδειγματική στάση των ιθυνόντων,
το αδίκημα της φοροδιαφυγής να καταστεί ιδιώνυμο, όπως είναι στην Αμερική και οι ποινές να είναι εξοντωτικές σε όποιον φοροδιαφεύγει.
Η ΕΛΛΗΝΙΚΗ ΛΥΣΗ έχει ετοιμάσει προτάσεις που μπορούν να εφαρμοστούν άμεσα, να βοηθήσουν στη δημιουργία ενός δίκαιου φορολογικού συστήματος και να διευκολύνουν την απόδοση των φόρων.
Οι βασικές λύσεις που προτείνουμε και που είναι άμεσα εφαρμόσιμες είναι οι κάτωθι:Μειωμένους συντελεστές φορολογίας, με εφαρμογή τους από το επόμενο Οικονομικό Έτος, όπως οι παραπάνω (15% για τις επιχειρήσεις, κλίμακα από 15% έως 35% για τους ιδιώτες, με αφορολόγητο 12.000 €).
Η Ελλάδα διαθέτει έναν από τους υψηλότερους συντελεστές φορολόγησης της μισθωτής εργασίας σε σχέση με τις χώρες του ΟΟΣΑ.
Το ίδιο συμβαίνει με τον συντελεστή ΦΠΑ και με τον συντελεστή φορολογίας εισοδήματος των νομικών προσώπων.
Ειδικά όσον αφορά τα νομικά πρόσωπα, ο υψηλός φορολογικός συντελεστής, σε συνδυασμό με το ΕΦΚΑ, με την επί πλέον φορολογία των μερισμάτων κατά 15% και με την απαράδεκτη 100% προκαταβολή φόρου, καθιστά εντελώς ασύμφορη την επιχειρηματική δραστηριοποίηση.
Εκτός αυτού, συνεχώς προκύπτουν νέοι έκτακτοι φόροι επί των ήδη φορολογηθέντων εισοδημάτων, όπως για παράδειγμα η εισφορά αλληλεγγύης ή το τέλος ακινήτων.
Η παγκόσμια εμπειρία έχει δείξει ότι το ύψος των φορολογικών συντελεστών συνδέεται με τον ρυθμό ανάπτυξης.
Όσο χαμηλότεροι οι φορολογικοί συντελεστές, τόσο μεγαλύτεροι οι ρυθμοί ανάπτυξης του κράτους!
Ειδικό Καθεστώς ΦΠΑ Τροφίμων και Φαρμάκων στο 10%, των Νησιών στο 7% και όλων των λοιπών συναλλαγών στο 20%, σταδιακά μείωση στο 15%.
Η Ελλάδα διαθέτει από τους υψηλότερους συντελεστές ΦΠΑ στο ΟΟΣΑ, ενώ ταυτόχρονα δεν λαμβάνονται υπόψη ειδικές συνθήκες και ιδιαιτερότητες του ελλαδικού χώρου, όπως τα πολλά μικρά και μεγάλα νησιά μας κλπ.
Ηλεκτρονική σύνδεση όλων των συναλλαγών και παραγωγικών διαδικασιών, από τη βάση της παραγωγής μέχρι την τελική κατανάλωση.
Καμία «Ηλεκτρονική Κάρτα του Πολίτη», την εφαρμογή και την χρήση της οποίας καταδικάζουμε!
Η επιβολή των capital controls το καλοκαίρι του 2015 έκανε τις συναλλαγές με πιστωτικές και χρεωστικές κάρτες μια καθημερινότητα.
Οι συναλλαγές θα γίνονται με ειδικές κάρτες (όχι RFID) που θα καθιστούν την φοροδιαφυγή σχεδόν ανέφικτη.
Είναι όμως και ένα ουσιαστικό βήμα προς την κατεύθυνση της ηλεκτρονικής τιμολόγησης, που μπορεί να καταπολεμήσει την καθυστέρηση ή την αποφυγή της απόδοσης του ΦΠΑ.
Κατάργηση των Τεκμηρίων και Θέσπιση Δίκαιου Φορολογικού Συστήματος,   όπου ο καθένας θα φορολογείται βάσει των πραγματικών και καθαρών εσόδων του και όχι βάσει αυτών που φαντάζεται ή υποθέτει το Υπουργείο Οικονομικών!
Όσο πιο δίκαιο είναι το φορολογικό σύστημα, τόσο περιορίζεται η φοροδιαφυγή.
Όταν το κράτος φτάνει στο σημείο να καταληστεύει το 70% των εσόδων ενός ιδιοκτήτη μιας μικρομεσαίας επιχείρησης, όπως για παράδειγμα ένα περίπτερο ή ένα εμπορικό κατάστημα, τότε είναι επόμενο ο πολίτης να κρύβει τα έσοδα!
Η φορολογία δεν μπορεί να ξεπερνά το 15% των πραγματικών καθαρών εσόδων και είναι ανεπίτρεπτο να μην αφαιρούνται αυθαίρετα οι δαπάνες των νοικοκυριών ή των επιχειρήσεων από τα φορολογητέα έσοδα τους, όπως για παράδειγμα ο ΕΦΚΑ.
Επιπλέον, με τη μείωση της υπερφορολόγησης το Κράτος θα ωφεληθεί γιατί ο κάθε πολίτης θα έχει περισσότερα χρήματα για να καταναλώσει, να τα διαθέσει στην αγορά, να επωφεληθούν πολλοί κλάδοι και επιχειρήσεις και το κράτος να εισπράττει περισσότερα έσοδα από το ΦΠΑ.
Καταπολέμηση των φαινομένων διαφθοράς και δωροδοκίας στο δημόσιο.
Τα μεγαλύτερα και περισσότερα κρούσματα διαφθοράς απαντώνται στον δημόσιο τομέα.
Το κράτος οφείλει να ελέγχει εξονυχιστικά τους δημόσιους λειτουργούς του, αλλά και τα περιουσιακά τους στοιχεία, ώστε να διαπιστώνεται εάν αυτά συνάδουν με τους μισθούς τους.
Αυτόματος Συμψηφισμός Οφειλών και Επιστροφών.
Κατάργηση και Διαγραφή όλων των Προστίμων-Προσαυξήσεων που έχουν επιβληθεί από το Δημόσιο προς τους Πολίτες,
ώστε ο πολίτης θα κληθεί να καταβάλλει μόνο το οφειλόμενο κεφάλαιο και όχι τους τοκογλυφικούς τόκους που το ίδιο το Δημόσιο του έχει επιβάλλει.
Δημιουργία Φορολογικής Κλίμακας με βάση το Κριτήριο: «Έσοδα - Έξοδα = Υποκείμενα σε Φόρο».
Δίνουμε λύση στο πρόβλημα των ασφαλισμένων - ανασφάλιστων ελεύθερων επαγγελματιών με τα παρακάτω μέτρα:
Διαγραφή του 50% των ανεξόφλητων εισφορών που δημιουργήθηκαν κατά τα χρόνια της ύφεσης.
Επανυπολογισμός των εισφορών με βάση τα ετήσια εισόδημα τους.
Αφαίρεση της ιατροφαρμακευτικής εισφοράς, μιας και ο ελεύθερος επαγγελματίας που ήταν ανασφάλιστος κλήθηκε να καταβάλλει την αντίστοιχη εισφορά.
Αφαίρεση όλων των παράνομων τόκων (από 3 έως 48%) και προσαυξήσεων που επιβλήθηκαν, γιατί οι εισφορές του επαγγελματία είναι ατομικές και όχι εργοδοτικές.
Το ποσό που θα προκύψει θα ρυθμιστεί με τέτοιο τρόπο, ώστε ο επαγγελματίας να μπορεί να το αποπληρώσει μέχρι να βγει στην σύνταξη του, αλλά και να είναι σε θέση να καλύπτει τις τρέχουσες εισφορές, που θα είναι εναρμονισμένες με το πραγματικό ετήσιο εισόδημα του και όχι σε πίνακες με αύξηση ανά τριετία.
Ηλεκτρονική σύνδεση όλων των συναλλαγών, από τα διυλιστήρια μέχρι το πρατήριο, από το χωράφι έως το κατάστημα, από το εργοστάσιο έως τον καταναλωτή.
Λειτουργία του συστήματος ελέγχου εισροών-εκροών καυσίμων που έχουν τοποθετηθεί αλλά δεν έχουν λειτουργήσει ποτέ.
Η ΕΛΛΗΝΙΚΗ ΛΥΣΗ έχει σαφείς και ρεαλιστικές προτάσεις για τη δημιουργία ενός δίκαιου φορολογικού συστήματος στην χώρα, που παράλληλα θα βοηθήσει και στη μείωση της φοροδιαφυγής.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΥΓΕΙΑ
Οι επιπτώσεις της οικονομικής κρίσης είναι πλέον ορατές και αισθητές σε όλους τους τομείς του Δημόσιου Βίου, ακόμα και στον τομέα της Υγείας!
Η υγεία αποτελεί το ύψιστο αγαθό, την προστασία και διασφάλιση του οποίου πρέπει να παρέχει ΔΩΡΕΑΝ κάθε Δυτικό Κράτος Πρόνοιας.
Ωστόσο, στην μνημονιακή Ελλάδα δεν ισχύει αυτό! Από το 2009 έως και σήμερα, το 2018, οι παροχές υγείας διαρκώς μειώνονται και υποβαθμίζονται.
Χαρακτηριστικό είναι πως το Εθνικό Σύστημα Υγείας (ΕΣΥ) εδώ και πολλά χρόνια υπολειτουργεί και σήμερα βρίσκεται πλέον στα όρια της κατάρρευσης.
Όλες αυτές οι καταστάσεις οδήγησαν την Υγεία στην Ελλάδα σε βαθιά κρίση!
Αυτό που απαιτείται πλέον είναι άμεση αναδιάρθρωση του τομέα της Υγείας και ανασυγκρότηση της λειτουργίας του ΕΣΥ,
ώστε η Υγεία να καταστεί ξανά ένα κοινωνικό αγαθό προσβάσιμο σε όλους!
Τα μέτρα που πρέπει να ληφθούν οφείλουν να λαμβάνουν υπόψη δύο παραμέτρους κυρίως: (1) Το μέρος του κρατικού προϋπολογισμού που μπορεί να διατεθεί στην Υγεία και
(2)  την αδρανοποίηση των ιδιωτικών παροχών Υγείας, λόγω των οικονομικών προβλημάτων που αντιμετωπίζουν οι Έλληνες Πολίτες.
Η Πολιτική Υγείας που προτείνει η ΕΛΛΗΝΙΚΗ ΛΥΣΗ στηρίζεται σε μια ΝΕΑ ΦΙΛΟΣΟΦΙΑ για το ΕΣΥ η οποία εδράζεται στους παρακάτω θεμελιώδης πυλώνες:
Ι. Την εφαρμογή Προληπτικής Ιατρικής Εκπαίδευσης και Φροντίδας.
ΙΙ. Την παροχή Ενιαίας Πρωτοβάθμιας Φροντίδας Υγείας.
ΙΙΙ. Την παροχή Δευτεροβάθμιας - Νοσοκομειακής Φροντίδας Υγείας.
Την Αναδιοργάνωση της Λειτουργίας του ΕΣΥ και έλεγχο των δαπανών.
Αναλυτικότερα, οι παραπάνω ΘΕΣΕΙΣ - ΠΡΟΤΑΣΕΙΣ μας είναι οι εξής:  (I) . Στο Ανώτατο Συμβούλιο Υγείας θα εντάσσονται οι Πανεπιστημιακές Ιατρικές Σχολές, οι Σχολές Κλάδων Υγείας (ΑΕΙ και ΤΕΙ), καθώς και τα Τμήματα Πρόνοιας των ΟΤΑ.
Μέλημα όλων αυτών των φορέων για την εφαρμογή Προληπτικής Ιατρικής Εκπαίδευσης και Φροντίδας θα είναι:
1.  Η ένταξη στην πρωτοβάθμια και δευτεροβάθμια εκπαίδευση των μαθημάτων προληπτικής ιατρικής και φροντίδας, σε όλους του κλάδους της καθημερινότητας.
2.  Η πρακτική εξάσκηση και εκπαίδευση των μαθητών στη παροχή Πρώτων Βοηθειών σε ατομικό και συλλογικό επίπεδο.
3.  Η εκπαίδευση των ηλικιωμένων σε ΚΑΠΗ και Κοινότητες ηλικιωμένων με στόχο τη συστηματική αλληλοβοήθεια και αλληλοϋποστήριξη αυτών.
4.  Η συλλογική εκπαίδευση στη συστηματική Αιμοδοσία,
στην ευαισθητοποίηση για Δωρεά Οργάνων και Μυελού των Οστών,
στην ανακύκλωση,
στην περιβαλλοντική προστασία
και στη συνειδητή επιλογή υγιεινής διατροφικής συνήθειας.
5.  Η υποχρεωτική εκπαίδευση των εργαζομένων στο Δημόσιο και στον Ιδιωτικό Τομέα σε θέματα προληπτικής ιατρικής, καλής υγείας, υγιεινής διατροφής και σωματικής άσκησης.
Τακτικές εξαμηνιαίες ή ετήσιες εκδηλώσεις (όπως, σεμινάρια, ημερίδες, αθλητικές δοκιμασίες κλπ) για την εξασφάλιση συνολικής καλής υγείας.
Το Ανώτατο Συμβούλιο Υγείας θα συγκροτείται ως εξής:
(α) Κεντρικό Διοικητικό Συμβούλιο
Επταμελές Συμβούλιο, που θα εκλέγεται από την Γενική Συνέλευση του Ανωτάτου Συμβουλίου Υγείας, στο οποίο θα συμμετέχουν όλοι οι φορείς υγείας και ασφάλισης.
Εντάσσονται επίσης οι πανεπιστημιακές σχολές υγείας, διοίκησης και οικονομικών.
Το Κεντρικό ΔΣ θα καθορίζει τη συνολική πολιτική του ΕΣΥ, θα καταρτίζει τον ετήσιο προϋπολογισμό, θα παρακολουθεί την εύρυθμη λειτουργία του ΕΣΥ και θα εντάσσει το ΕΣΥ στο χρηματιστήριο.
(β) Κεντρικό Ελεγκτικό Συμβούλιο.
Θα συγκροτείται από Ανεξάρτητα Στελέχη και Τεχνοκράτες ειδικευμένους στον Κλάδο Υγείας, ύστερα από διαγωνισμό.
Θα ελέγχει τη συνολική οικονομική δραστηριότητα του ΕΣΥ (σύμφωνα με το νομικό πλαίσιο της Ελλάδος και της ΕΕ) και θα παρεμβαίνει αποτρέποντας κάθε παρέκκλιση.
Θα καταρτίζει Στρατηγικό Σχέδιο Ανάπτυξης του ΕΣΥ και θα εργάζεται με κύριο στόχο την οικονομική αυτάρκεια και ανεξαρτησία του ΕΣΥ.
(ΙΙ). Το σημερινό ΕΣΥ θεωρείται και είναι Νοσοκομειοκεντρικό σύστημα.
Αυτό σημαίνει πως η κατανομή των περισσότερων φροντίδων της Πρωτοβάθμιας περίθαλψης γίνεται στα νοσοκομεία και φανερώνει αδυναμία καλής λειτουργίας του τρέχοντος συστήματος, σε βάρος της Δευτεροβάθμιας περίθαλψης.
Απαιτείται επομένως επανασχεδιασμός της Πρωτοβάθμιας Φροντίδας σε όλη τη δομή της.
Με δεδομένο ότι, η Πρωτοβάθμια περίθαλψη de facto περιλαμβάνει συντριπτικά τις περισσότερες υπηρεσίες παροχής υγείας στου πολίτες,
καθίσταται άκρως αναγκαία η ένταξη όσο γίνεται περισσότερων Μονάδων υπάρχουν στη Δομή της Πρωτοβάθμιας Φροντίδας Υγείας.
Ως Πρωτοβάθμια Φροντίδα Υγείας νοούνται όλες οι Υπηρεσίες και οι πράξεις, που διενεργούνται με σκοπό την πρόληψη και αποκατάσταση των βλαβών υγείας στα παρακάτω:Εξωτερικά ιατρεία των Νοσοκομείων, στα ολοήμερα ιατρεία και τα διαγνωστικά εργαστήρια αυτών.Υπηρεσίες του ΕΚΑΒ.Κέντρα Υγείας και Περιφερειακά ιατρείαΑγροτικά ΙατρείαΠολυϊατρεία και ιατρείαΚέντρα αποθεραπείας - αποκατάστασηςΣυμβεβλημένες Ιδιωτικές Κλινικές που λειτουργούν εξωτερικά ιατρεία και διαγνωστικά εργαστήρια εκτέλεσης ιατρικών πράξεων και παρακλινικών εξετάσεων.Συμβεβλημένους ιδιωτικούς φορείς, όπως περιγράφονται στο άρθρο 28 του Ν.3846/2010 (Α',66)Ιατρούς ΚΑΠΗ - Κέντρων Φιλοξενίας ΗλικιωμένωνΜονάδες Ψυχικής ΥγείαςΜονάδες ΑιμοκάθαρσηςΚινητές Μονάδες Πρωτοβάθμιας Υγείας του άρθρου 14 του Ν.2071/1992 (Α', 123)
Σταθμούς Προστασίας Μάνας, Παιδιού και Εφήβου, όπου διαθέτει ο φορέας.
Επομένως, για την παροχή Ενιαίας Πρωτοβάθμιας Φροντίδας Υγείας (ΠΦΥ) είναι αναγκαία η αναδιοργάνωση των Υποδομών ΠΦΥ και η ένταξή τους συνολικά σε έναν ενιαίοι φορέα.
Στον ενιαίο αυτό φορέα προστίθενται Κέντρα Πρώτων Βοηθειών (αστικά και περιφερειακά), καθώς και κάθε άλλη παρεμφερής Υπηρεσία.
Κύριος στόχος του προγράμματος είναι να απαλλαγούν σταδιακά τα Νοσοκομεία από την ΠΦΥ και να αφιερωθούν ΠΛΗΡΩΣ στην Δευτεροβάθμια περίθαλψη.
(ΙΙΙ). Ως Δευτεροβάθμια Φροντίδα Υγείας (Δ.Φ.Υ) νοούνται όλες οι Υπηρεσίες και πράξεις, που γίνονται εντός των εσωτερικών τμημάτων των Νοσοκομείων, στις συμβεβλημένες ιδιωτικές κλινικές, στις μονάδες ψυχικής υγείας, στα κέντρα αποθεραπείας-αποκατάστασης κλειστής νοσηλείας και στα θεραπευτήρια χρόνιων παθήσεων, συμπεριλαμβανομένων κι αυτών που πραγματοποιούνται κατά τη διάρκεια ημερήσιας νοσηλείας.
Η λειτουργία των προαναφερθέντων μονάδων επηρεάζεται από ποικίλους παράγοντες,
όπως ο ολοένα αυξανόμενος αριθμός πολιτών που καταφεύγει στη Δημόσια Υγεία,
η αυξημένη ζήτηση νοσοκομειακών υπηρεσιών,
ο αριθμός των άσκοπων εισαγωγών ασθενών στα νοσοκομεία,
η δυνατότητα μακροπρόθεσμης φροντίδας στους χρόνια πάσχοντες ασθενείς
και η παροχή μακροπρόθεσμης αποκατάστασης και αποθεραπείας.
Από τότε που ξέσπασε η οικονομική κρίση και μετά, ο αριθμός των ασθενών που εισάγονται στα νοσοκομεία παρουσιάζει σταθερή ετήσια αύξηση της τάξης του 10%!
Η αύξηση του αριθμού των εισαγωγών ασθενών στα Δημόσια Νοσοκομεία μπορεί να αποδοθεί σε δύο βασικές αιτίες:
1.  Στη γήρανση του πληθυσμού, που αναπόφευκτα οδηγεί στην κατακόρυφη αύξηση των αναγκών για νοσοκομειακή περίθαλψη και
2.  Στην αύξηση του αριθμού των πολιτών που καταφεύγουν στη δημόσια Υγεία, λόγω αδυναμίας προσφυγής στον ιδιωτικό τομέα, εξαιτίας της οικονομικής κρίσης.
Σε αυτό το σημείο αξίζει να γίνει αναφορά και σε ένα ακόμη σημαντικό δείκτη ποιότητας της Δημόσιας Υγείας και της παρεχόμενης νοσοκομειακής περίθαλψης, που είναι ο αριθμός των νοσοκομειακών κλινών.
Με τον όρο «νοσοκομειακές κλίνες» ορίζονται όλα τα διαθέσιμα κρεβάτια των νοσοκομείων, των μονάδων ψυχικής υγείας και άλλων εξειδικευμένων θεραπευτηρίων (εξαιρουμένων των γηροκομείων και των ιδρυμάτων), που υποστηρίζονται με εξειδικευμένο νοσηλευτικό προσωπικό και διατίθενται άμεσα για χρήση από τους ασθενείς.
Σύμφωνα με τα δεδομένα του ΟΟΣΑ, η Ελλάδα διαθέτει περίπου 4 νοσοκομειακές κλίνες ανά 1.000 άτομα.
Αυτός ο αριθμός είναι ενδεικτικός της περιορισμένης δυνατότητας του ΕΣΥ να δημιουργήσει καινούργιες νοσοκομειακές κλίνες ή να ενεργοποιήσει τις υπάρχουσες που παραμένουν αδρανείς λόγω έλλειψης προσωπικού.
Επισημαίνεται δε πως σε ετήσια βάση, ο αριθμός των διαθέσιμων νοσοκομειακών κλινών ολοένα και μειώνεται, λόγω των διαρκών περικοπών στον τομέα της Υγείας και της συγχώνευσης των Νοσοκομείων.
Η ΕΛΛΗΝΙΚΗ ΛΥΣΗ είναι εδώ για να προτείνει άμεσες και ρεαλιστικές προτάσεις - λύσεις για την αναδιοργάνωση και την αποτελεσματική λειτουργία του ΕΣΥ, ώστε να μην στερείται κανένας Έλληνας το αγαθό της Υγείας!
Οι προτάσεις αυτές είναι:
1. Άμεση επαναλειτουργία όλων των Μονάδων ΜΕΘ των Νοσοκομείων της Χώρας.
2.  Στελέχωση με Ιατρικό και Νοσηλευτικό προσωπικό όλων των Νοσοκομείων ανά την επικράτεια που παραμένουν κλειστά, λόγω έλλειψης προσωπικού, όπως για παράδειγμα το υπερσύγχρονο και καινούριο Νοσοκομείο Λιβαδειάς.
3.  Δωρεάν περίθαλψη και νοσηλεία για όλους τους Έλληνες Πολίτες, ανεξαρτήτως εάν ανήκουν σε κάποιο ασφαλιστικό ταμείο ή όχι.
4. Δωρεάν περίθαλψη μόνο για τους νόμιμους μετανάστες που αποδεδειγμένα διαθέτουν τα απαραίτητα νόμιμα έγγραφα, πράσινη κάρτα, είναι συνεπείς στις φορολογικές τους υποχρεώσεις απέναντι στο Ελληνικό Κράτος, είναι ασφαλισμένοι σε Δημόσια Ταμεία, εργάζονται και συνεισφέρουν οικονομικά στην Ελληνική Οικονομία.
5. Προτεραιότητα των Ελλήνων Πολιτών στις ΜΕΘ και στις νοσοκομειακές κλίνες.
6.  Περίθαλψη των παράτυπων μεταναστών, που δεν διαθέτουν νόμιμα έγγραφα και έχουν εισβάλει παράνομα στην Ελλάδα, μόνο εάν καταβάλουν προκαταβολικά το συνολικό ποσό που θα στοιχίσει στο Ελληνικό Κράτος η περίθαλψη και η νοσηλεία τους.
Σε αντίθετη περίπτωση, το Κράτος έχει το δικαίωμα να αρνηθεί την περίθαλψή τους, όπως ισχύει στην Αμερική, όπου η έννοια της «Δωρεάν Υγείας» είναι άγνωστη!
7.  Εξοπλισμός όλων των νοσοκομείων της χώρας με τα απαραίτητα ιατρο-φαρμακευτικά υλικά.
8.  Ανάπτυξη προγραμμάτων προληπτικών εξετάσεων (δευτερογενής πρόληψη) σε εθνικό επίπεδο, με την εφαρμογή Εθνικών Προγραμμάτων Προσυμπτωματικού Ελέγχου βάσει διεθνών επιστημονικών πρωτοκόλλων για την έγκαιρη διάγνωση των παθήσεων και νοσημάτων.
9.  Αντιμετώπιση των λοιμωδών νοσημάτων, τα οποία παρουσιάζουν έξαρση σε περιόδους οικονομικής κρίσης.
10.  Άμεση αντιμετώπιση των ελλειμμάτων για το εμβόλιο ΜΜR και για τον πνευμονόκοκκου για παιδιά έως 1 έτους.
11.  Δωρεάν εμβολιασμός για όλα τα Ελληνόπουλα, από την ηλικία των 0 - 15 ετών.
Τα παιδιά των αλλοδαπών, ανεξαρτήτως εάν έχουν γεννηθεί στην Ελλάδα ή όχι, υποχρεωτικά θα καταβάλουν το κόστος του εμβολίου, όπως ισχύει σήμερα για τους Έλληνες.
12.  Μέριμνα για την ψυχική Υγεία και δωρεάν ψυχική υποστήριξη για την αντιμετώπιση της αυξημένης συχνότητας κατάθλιψης και αυτοκτονιών.
Μεγαλύτερη έμφαση θα δοθεί σε άτομα που έχουν ενταχθεί σε προγράμματα ελάφρυνσης χρεών, σε πολυπροβλη- ματικές οικογένειες και σε βεβαρυμμένα ψυχικά άτομα.
13.  Επαναφορά των προγραμμάτων για τους χρήστες ενδοφλέβιων ναρκωτικών, ενίσχυση των μονάδων απεξάρτησης και εφαρμογή ειδικών προγραμμάτων πρόληψης εξαρτησιογόνων ουσιών στο μαθητικό πληθυσμό, ενισχύοντας το θεσμό των υπεύθυνων Αγωγής Υγείας και σε κάθε εκπαιδευτική διεύθυνση.
Γι' αυτό απαιτείται ενίσχυση του προϋπολογισμού του ΚΕ.Ε.ΛΠΝΟ με ταυτόχρονο τακτικό έλεγχο των διατιθέμενων κονδυλίων από το ΣΔΟΕ.
Φάρμακο και Χρηματοδότηση της Υγείας
Εισαγωγικά, η συνολική δαπάνη για την υγεία, αποτελείται από την κρατική (το ποσό που επενδύει το κράτος για την υγεία συνολικά) και από την ιδιωτική (τα χρήματα που δίνουν οι πολίτες για υπηρεσίες υγείας).
Το 2009, ο μέσος Έλληνας διέθετε 906 δολάρια τον χρόνο για υπηρεσίες υγείας, το τέταρτο μεγαλύτερο ποσό στην ζώνη του Ευρώ.
Το κράτος όμως, διέθετε 1972 δολάρια, το πέμπτο μικρότερο ποσό στην Ευρωζώνη.
Για σύγκριση, ο μέσος Ευρωπαίος διέθετε 759 $ από τα δικά του χρήματα, ενώ το κράτος διέθετε 2.682 $.
Συνολικά, η Ελλάδα είχε σχετικά χαμηλές δαπάνες για την υγεία, λόγω της μικρής συμμετοχής του κράτους, οι οποίες ήταν σχετικά κοντά στον μέσο όρο της Ευρωζώνης (2.878 η Ελλάδα, 3.441 η Ευρωζώνη).
Το 2016 ο μέσος Έλληνας συνέχιζε να διαθέτει, παρά την κρίση, το ίδιο σχεδόν ποσό (927 $ τον χρόνο) για υπηρεσίες υγείας.
Το κράτος όμως μείωσε τα έξοδα του στα 1.296 $.
Το 2016 το κράτος διέθεσε για την υγεία το μικρότερο ποσό από οποιαδήποτε άλλη χώρα της Ευρωζώνης, οπότε με τα επί πλέον χρήματα (676 €) επιβαρύνθηκαν οι πολίτες.
Οι συνολικές δαπάνες για την υγεία στην Ελλάδα ήταν 15,5 δις € το 2010, έχοντας μειωθεί στα 8,7 δις € το 2014 ή κατά 6,8 δις €!
Ως προς το ΑΕΠ μειώθηκαν από 6,8% στο 4,9%, παρά την κατάρρευση του ΑΕΠ.
Αντίθετα, οι ιδιωτικές δαπάνες ως ποσοστό επί των συνολικών δαπανών υγείας αυξήθηκαν από 30% το 2010 στο 40,3% το 2014, επιβαρύνοντας ξανά τους Έλληνες, σαν μία δεύτερη κρυφή φορολόγηση τους (μία τρίτη κρυφή φορολόγηση είναι τα φροντιστήρια, λόγω του κακού εκπαιδευτικού συστήματος).
Έτσι η Ελλάδα σήμερα ως κράτος έχει τις χαμηλότερες δαπάνες για την Υγεία σε ολόκληρη την Ευρωζώνη, ενώ ο Έλληνας συνεχίζει να βάζει επιπλέον χρήματα από την τσέπη του για να φροντίσει την υγεία του.
Για να μη φανεί δε υπολογίζονται ως ποσοστό επί του ΑΕΠ, χωρίς να αναφέρεται πως η Ελλάδα έχασε το 27% του ΑΕΠ της από το 2008 συν το 10% ανάπτυξη που ήταν η μέση της Ευρωζώνης, άρα το μοναδικό στην παγκόσμια ιστορία ποσοστό του 37%!
Όσον αφορά τις φαρμακευτικές δαπάνες, οι Έλληνες το 2009 ξοδεύαμε 782 € ανά άτομο για φάρμακα, με δεύτερους τους Ιρλανδούς με μόλις 661 $, με μέσον όρο της Ευρωζώνης 553 € ανά πολίτη.
Το 2015 η φαρμακευτική δαπάνη στην Ελλάδα είχε πέσει στα 552 $ ανά πολίτη, πολύ κοντά στον μέσο όρο της Ευρωζώνης, που ήταν 561 $.
Εν τούτοις, το 2009 ξοδεύαμε το 27% των συνολικών δαπανών για την υγεία σε φάρμακα και το 2015 ξοδεύαμε το 26%, ενώ ο μέσος όρος στην Ευρωζώνη είναι στο 16%.
Από τότε που μπήκαμε στο Ευρώ, και μέχρι και το 2003-2004 η φαρμακευτική δαπάνη στην Ελλάδα ήταν πολύ κοντά στον μέσο όρο της Ευρωζώνης.
Το 2009 γίναμε πρωταθλητές στην φαρμακευτική δαπάνη, η οποία εκτοξεύθηκε στα 5,1 δις € από περίπου 2 δις € το 2003, έχοντας μειωθεί στα 1,95 δις € το 2017.
Οι βασικοί λόγοι της εκτόξευσης των δαπανών σε φάρμακα είναι κυρίως οι εξής:1.  Η κυκλοφορία ενός μεγάλου αριθμού νέων - ακριβών φαρμάκων τη δεκαετία 2000-2009
2.  Η ανυπαρξία μέσων ελέγχου των τιμών, προκειμένου να προκύψει ο μέσος όρος των τριών χαμηλότερων της Ευρώπης
3.  Ο καθορισμός υψηλής πρώτης τιμής παρά το καθεστώς τιμολόγησης με βάση τον μέσο όρο των τριών χαμηλότερων τιμών στην Ε.Ε. (η Ελλάδα ήταν από τις πρώτες χώρες «υποδοχής» νέων σκευασμάτων)
4.  Η υποκατάσταση παλαιών φθηνών φαρμάκων με νέα ακριβότερα
5.  Η διατήρηση της πρώτης τιμής σταθερής για πάνω από 3 χρόνια
6.  Η καθυστέρηση στις ανατιμολογήσεις
7.  Η ανυπαρξία αξιολόγησης και αποζημίωσης χωρίς έλεγχο από τα Ταμεία
8.  Η άκρατη συνταγογράφηση χωρίς δικλίδες ασφαλείας
9.  Η ανυπαρξία ηλεκτρονικής συνταγογράφησης και μηχανογραφικών συστημάτων
10.  Οι παράνομες εξαγωγές σκευασμάτων τα οποία αποζημιώνονταν και εντός Ελλάδας
11.  Το marketing των φαρμακευτικών εταιρειών
12.  Η έξαρση της πολυφαρμακίας
Συνεχίζοντας, οι Έλληνες Πολίτες έχουν ουσιαστική ανάγκη τα φαρμακευτικά σκευάσματα προκειμένου να μπορούν να εξασφαλίσουν την υγεία τους.
Το Ελληνικό Κράτος, όπως άλλωστε κάθε κράτος Πρόνοιας, έχει υποχρέωση να παράγει και να διαθέτει στην αγορά τα φάρμακα που έχουν ανάγκη οι πολίτες.
Σε αυτό το πλαίσιο, κρίνεται αναγκαία η ανάπτυξη και στήριξη του κλάδου της φαρμακοβιομηχανίας, ο οποίος μπορεί να εξελιχθεί σε έναν από τους πιο δυναμικούς και οικονομικά πιο αποδοτικούς κλάδους της ελληνικής βιομηχανίας.
Πιο συγκεκριμένα, τα οικονομικά στοιχεία του 2014, έδειξαν πως ο κλάδος της φαρμακοβιομηχανίας εξασφάλισε 132.000 θέσεις εργασίας και συνεισέφερε περίπου 7,55 δις ευρώ στο ΑΕΠ (περίπου το 4%).
Επίσης, το κράτος εισέπραξε περίπου 400 εκατ. ευρώ από απόδοση φόρων και ασφαλιστικές εισφορές.
Παρόλα αυτά, οι περιορισμοί στις δημόσιες δαπάνες έχουν οδηγήσει σε πολλές περικοπές που προκαλούν σοβαρά προβλήματα στον τομέα της Υγείας.
Γίνεται λοιπόν αντιληπτό πως το ΕΣΥ έρχεται αντιμέτωπο με ανυπέρβλητα εμπόδια και σοβαρές ελλείψεις, τη στιγμή μάλιστα που όλο και περισσότεροι πολίτες αναζητούν βοήθεια στα δημόσια Νοσοκομεία!
Αυτά τα προβλήματα επιδεινώνονται ακόμα περισσότερο, επειδή για πρώτη φορά τίθεται κλειστός προϋπολογισμός στη νοσοκομειακή φαρμακευτική δαπάνη (570 ευρώ για το 2016, 550 ευρώ για το 2017, 530 ευρώ για το 2018).
Αυτό έχει σαν συνέπεια να επηρεάζεται αρνητικά η διανομή φαρμάκων υψηλού κόστους.
Δεν μπορούμε εδώ να παραβλέψουμε πως ο φαρμακευτικός κλάδος έχει σημαντική συμβολή στο συνολικό εξωτερικό εμπόριο της χώρας.
Οι εξαγωγές φαρμάκων τα τρία τελευταία χρόνια υπερβαίνουν το 1 δις ευρώ, αποτελώντας έτσι το πρώτο εξαγώγιμο προϊόν σε όρους αξίας,
αν και οι πραγματικές εξαγωγές, χωρίς τις νόμιμες παράλληλες εξαγωγές δηλαδή, μειώθηκαν (Πηγή: Eruostat International Trade, EU Trade since 1988 by CN8,  ΕΟΦ).
Σε επίπεδο πολιτικής φαρμάκου, για το 2016 η συμφωνία με τους δανειστές προβλέπει μία σειρά από νέα μέτρα, όπως
η διενέργεια κεντρικών διαγωνισμών για την προμήθεια φαρμάκων στα νοσοκομεία,
οι διαπραγματεύσεις μεταξύ ΕΟΠΥΥ και φαρμακευτικών εταιρειών για μείωση του κόστους,
η εφαρμογή αυστηρών θεραπευτικών πρωτοκόλλων για τις 20 πιο δαπανηρές θεραπείες και μητρώων ασθενών για νέες, καινοτόμες θεραπείες.
Η ΕΛΛΗΝΙΚΗ ΛΥΣΗ για τη χρηματοδότηση της Υγείας προτείνει μια σειρά από μέτρα, μερικά εκ των οποίων σχετίζονται με την εκμετάλλευση πόρων που θα προέλθουν από το φάρμακο, και συγκεκριμένα:
1.  Καθορισμός ΦΠΑ για τα φάρμακα στο 6%.
Το ποσό που θα προκύπτει από αυτό το φόρο θα εκχωρείται ΑΠΕΥΘΕΙΑΣ στο Υπ. Υγείας για την χρηματοδότηση και την πληρωμή των αναγκών των Νοσοκομείων, των εφημεριών του ιατρικού, νοσηλευτικού και παραϊατρικού προσωπικού και για την προμήθεια ιατρικού τεχνολογικού εξοπλισμού.
2.  Κίνητρα και προώθηση δράσεων Έρευνας και Ανάπτυξης - Παραγωγής εγχώριων φαρμάκων - σκευασμάτων για την εγχώρια κατανάλωση, αλλά και για εξαγωγές.
3.  Γι' αυτό το σκοπό, προτείνουμε τη σύσταση ΕΘΝΙΚΗΣ ΦΑΡΜΑΚΟΒΙΟΜΗΧΑΝΙΑΣ,
ώστε να δοθούν επιπλέον κίνητρα και για ιδιωτικές φαρμακοβιομηχανίες με ειδικά κίνητρα χαμηλού κόστους παραγωγής και με φοροαπαλλαγές για να παραμείνουν στην χώρα και να λειτουργούν δίνοντας θέσεις εργασίας σε επιστημονικό και λοιπό προσωπικό.
4. Η συμμετοχή εισφοράς ασθενών για τα φάρμακα να προσδιορισθεί σε 10% για όλες τις κατηγορίες.
5. Προωθούμε την αναδιοργάνωση όλων των διοικητικών υπηρεσιών των Νοσοκομείων, με τη βοήθεια των Νέων Τεχνολογιών.
6.  Στην κατηγορία των φαρμάκων υπάγονται τα φαρμακευτικά βότανα.
Προτείνεται λοιπόν κατάρτιση προγράμματος καλλιέργειας αυτών των βοτάνων από το Υπ. Υγείας σε συνεργασία με το Υπ. Αγροτικής Ανάπτυξης, όπου οι αγρότες που θα ασχοληθούν με αυτές τις καλλιέργειες θα έχουν μειωμένο φόρο εισοδήματος σε σχέση με τους υπόλοιπους.
Τα βότανα αυτά θα χρησιμοποιηθούν για την εγχώρια παρασκευή σκευασμάτων, αλλά και για εξαγωγή ως πρώτη ύλη κατεργασμένη ή ακατέργαστη.
7.  Εφαρμογή του Στρατηγικού Σχεδίου μας για την χρήση των φαρμακευτικών βοτάνων και των αρωματικών φυτών στην παραγωγή καλλυντικών υψηλής ποιότητας.
Η Ελλάδα είναι η μοναδική χώρα παγκοσμίως που λόγω του κλίματος και των κατάλληλων γεωφυσικών συνθηκών, μπορεί να αναπτύξει τέτοιου είδους καλλιέργειες, αφού υπάρχουν πάνω από 3.000 καταγεγραμμένα φαρμακευτικά και αρωματικά φυτά, όπως για παράδειγμα οι ποικιλίες Aloe Vera που καλλιεργούνται στην Κρήτη και έχουν παγκόσμια επιτυχία.
8.  Επιπροσθέτως, η χρηματοδότηση του Κλάδου Υγείας μπορεί να επιτευχθεί και με φόρο 1,5% στα τυχερά παίγνια και τα τσιγάρα (που θα αποδίδεται όπως ο ΦΠΑ, απευθείας στο Υπ Υγείας), από δωρεές, χορηγίες, εκμετάλλευση κληροδοτημάτων (ενοικίαση και όχι πώληση), από διάφορες άλλες δραστηριότητες, όπως συναυλίες για κάποιες ομάδες ασθενών, εκθέσεις, κοκ.), επιχορηγήσεις από διάφορους Οργανισμούς και απόδοση του 2% από τα έσοδα των σταθμών διοδίων όλης της χώρας απευθείας στο Υπ Υγείας.
9.  Ενίσχυση της Ιατρικής Έρευνας και Επιμόρφωσης των Ιατρών ΟΛΩΝ των βαθμίδων (Επιμελητών Β' και Α' βαθμίδας, Διευθυντών και Συντονιστών Διευθυντών με συμμετοχή σε Διεθνή Συνέδρια, Σεμινάρια και Δημοσιεύσεις).
Ταυτόχρονα, εφαρμόζουμε Σχέδιο διασύνδεσης των Νοσοκομείων με Ερευνητικά Κέντρα και Νοσοκομεία του Εξωτερικού για μετεκπαίδευση Ελλήνων Ιατρών, αλλά και για Εξειδικεύσεις ανά ειδικότητα.
10.  Ανακοστολογούμε όλες τις ιατρικές πράξεις και εξετάσεις.
11.  Εφαρμόζουμε διαδικασία Πιστοποίησης (ISO) σε όλα τα Νοσοκομεία (Ιδιωτικά και Δημόσια), στα πρότυπα του Νοσοκομείου Καβάλας.
12.  Καταργούμε τον Ν.3754/2009, που αφορά στο πολυδάπανο και πολυδιευθυντικό σύστημα σχετικά με την αναβάθμιση των ιατρών του ΕΣΥ.
13.  Εφαρμόζουμε Ειδικό Πρόγραμμα Ευαισθητοποίησης των Ελληνίδων και των Ελλήνων για διενέργεια Προληπτικών Ελέγχων και ταυτόχρονα, αντιμετωπίζουμε τον εμβολιασμό του πληθυσμού συλλογικά και όχι μεμονωμένα.
14.  Δείχνουμε έμπρακτα την στήριξή μας στις Ελληνίδες που γίνονται μητέρες.
Το κράτος θα βρίσκεται δίπλα στις νέες μητέρες, σε κάθε γέννα, μεριμνώντας για ελάχιστη συμμετοχή στο κόστος του τοκετού στα δημόσια νοσοκομεία (σχεδόν 10%) και παροχή κρατικού δώρου που θα περιλαμβάνει είδη βρεφικής προικός.
Αυτή η κίνηση θα αποτελέσει την έμπρακτη απόδειξη πως το κράτος είναι δίπλα στις μητέρες στην πιο σημαντική στιγμή της ζωής τους.
Η ΕΛΛΗΝΙΚΗ ΛΥΣΗ έχει σαν βασική προτεραιότητα την αναδιάρθρωση της Δημόσιας Υγείας, για να επιτευχθεί η ποιοτική διαβίωση όλων των Ελλήνων!
Η ΕΛΛΗΝΙΚΗ ΛΥΣΗ πιστεύει πως κανένας Έλληνας δεν πρέπει να στερείται το αγαθό της Υγείας!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟ ΔΗΜΟΓΡΑΦΙΚΟ ΚΑΙ ΤΟ ΑΣΦΑΛΙΣΤΙΚΟ
Το δημογραφικό αποτελεί σήμερα ένα από τα μεγαλύτερα προβλήματα της Ελλάδας, αφού οι θάνατοι υπερβαίνουν πλέον τις γεννήσεις,
ενώ η μαζική μετανάστευση των νέων δεν έχει μόνο τρομακτικά αρνητικά αποτελέσματα στο ΑΕΠ της χώρας (άρα στα έσοδα του δημοσίου, στο ασφαλιστικό κλπ.) αλλά, επίσης, στη μείωση του πληθυσμού της, κατά 6% το 2015.
Εν προκειμένω, η δημιουργία ενός Υπουργείου Οικογενείας, όπως σε ορισμένες άλλες χώρες της ΕΕ, οφείλει να μελετηθεί σοβαρά, με στόχο τη στήριξη των νέων γονέων.
Ειδικά όσον αφορά τη μετανάστευση των νέων, υπολογίζοντας πως το κόστος ενηλικίωσης ενός ατόμου έως ότου αρχίσει να εργάζεται είναι της τάξης των 200.000 €,
η Ελλάδα έχει εξάγει μέχρι στιγμής εργατικό δυναμικό, κατά 80% πανεπιστημιακής μόρφωσης, κόστους άνω των 100 δις €, το οποίο εκμεταλλεύονται χώρες όπως η Γερμανία, ενώ το πληρώσαμε όλοι εμείς.
Θεωρούμε απαραίτητο για την επίλυση του δημογραφικού την επιδοματική πολιτική στις γεννήσεις.
Αναλυτικότερα, τα επιδόματα για όλα τα παιδιά Ελλήνων ιθαγενών με φορολογική διαμονή στην Ελλάδα, ηλικίας κάτω των 18 ετών.
Όταν δεν εργάζονται ή είναι άνεργα, τότε έως ότου συμπληρώσουν το 21ο έτος.
Το επίδομα θα είναι ύψους 150 € μηνιαία για το πρώτο παιδί, 170 € για το δεύτερο, 190 € για το τρίτο και 210 € για κάθε επόμενο.
Δίνεται είτε άμεσα σε αδύναμες οικογένειες με εισοδήματα κάτω από το ελάχιστο αφορολόγητο όριο, είτε ως ελάφρυνση φόρου στις υπόλοιπες, εφόσον τις συμφέρει καλύτερα.
Εισαγωγικά τώρα όσον αφορά το ασφαλιστικό, ιδιαίτερη αναφορά πρέπει να γίνει στο δείκτη εξάρτησης, με τον οποίο μετράται η δυνατότητα ανάπτυξης μίας χώρας, με κριτήριο τον πληθυσμό, καθώς επίσης τον αριθμό των εργαζομένων της.
Ειδικότερα, για την εύρεση του δείκτη εξάρτησης διαιρείται ο αριθμός του πληθυσμού κάτω των 15 ετών και άνω των 65, με τον πληθυσμό μεταξύ 15 ετών και 65 ετών - με αυτούς δηλαδή που ευρίσκονται σε εργάσιμη ηλικία - όπου λαμβάνεται ως δεδομένο ένα ποσοστό ανεργίας της τάξης του 8%.
Συνήθως ο οικονομικός αυτός δείκτης είναι κάτω από το 1, επειδή ο αριθμητής είναι χαμηλότερος από τον παρανομαστή.
Δηλαδή, ο αριθμός των εξαρτημένων είναι μικρότερος από τον αριθμό των εργαζομένων,
οπότε αφενός μεν μπορεί να συντηρηθούν οι μη εργαζόμενοι, αφετέρου αποτελεί απαραίτητη προϋπόθεση της ανάπτυξης μίας χώρας, με την προϋπόθεση βέβαια πως θα διενεργούνται φυσιολογικές επενδύσεις.
Στην Ελλάδα ο δείκτης εξάρτησης πριν από την κρίση ήταν ήδη προβληματικός, αφού υπερέβαινε το 1 (1,36), με την έννοια πως δεν εξασφάλιζε την ανάπτυξη στην οικονομία, ούτε τη συντήρηση των μη εργαζομένων από τους εργαζομένους.
Το 2016 ο δείκτης αυτός είχε επιδεινωθεί σε μεγάλο βαθμό από την ανεργία, φτάνοντας στο 1,66.
Το γεγονός αυτό σημαίνει ότι, σε κάθε εργαζόμενο αντιστοιχούσαν 1,66 άτομα που δεν εργάζονταν και όφειλε να συντηρεί, ενώ η οικονομία δεν αναπτυσσόταν (κάτι που άλλωστε συνεχίζεται, ενώ ο δείκτης είναι ίσως ακόμη χειρότερος, εάν δεχθούμε πως η πραγματική ανεργία είναι στο 28%).
Στα πλαίσια αυτά, με στόχο τη σύγκριση, ο δείκτης εξάρτησης της Γερμανίας δεν ήταν και δεν είναι τόσο προβληματικός, αφού σε κάθε εργαζόμενο αντιστοιχεί λιγότερο από ένα άτομο που δεν εργάζεται και οφείλει να συντηρεί, ενώ έχει καλυτερεύσει λόγω της μείωσης της ανεργίας, οπότε λογικά ο ρυθμός ανάπτυξης της οικονομίας της αυξήθηκε.
Είναι προφανές ότι η Ελλάδα, με δείκτη εξάρτησης στο 1,66% δεν είναι δυνατόν να έχει βιώσιμη ανάπτυξη, μακροπρόθεσμα σταθερή δηλαδή ακόμη και αν υποθέσουμε πως θα διενεργούνταν επενδύσεις.
Εκτός αυτού είναι φανερό το πρόβλημα του ασφαλιστικού, επίσης λόγω του υψηλού δείκτη εξάρτησης, οπότε η επίλυση του, όσο δεν καλυτερεύει ο δείκτης αυτός, είναι κάτι περισσότερο από ουτοπική.
Επί πλέον επιβάλλεται στην Ελλάδα η εξοντωτική πολιτική των μνημονίων, η οποία δεν επιτρέπει ελπίδες όσον αφορά την αύξηση της εσωτερικής ζήτησης που θα μπορούσε να πυροδοτήσει νέες επενδύσεις.
Παράλληλα, η μη διενέργεια επενδύσεων είναι αδύνατον να αυξήσει την ανταγωνιστικότητα της οικονομίας μας, οπότε τις εξαγωγές (δηλαδή την εκμετάλλευση της ζήτησης άλλων χωρών), ακόμη και αν οι μισθοί των εργαζομένων μηδενίζονταν.
Επομένως, η μοναδική λύση από την πλευρά των δανειστών είναι εν πρώτοις η διόρθωση του συντελεστή εξάρτησης, έτσι ώστε να πέσει κάτω από τη μονάδα, γεγονός που σημαίνει τη μείωση του πληθυσμού άνω των 65 και κάτω των 15 ετών.
Κατ' επακόλουθο, ο στόχος είναι ο περιορισμός του προσδόκιμου ζωής, καθώς επίσης των γεννήσεων και άρα η μείωση του συνολικού πληθυσμού, με προτίμηση βέβαια αυτές τις δύο ηλικιακές ομάδες.
Για να επιτευχθεί κάτι τέτοιο εφαρμόζονται τα γνωστά μέτρα του περιορισμού του κοινωνικού κράτους και των δαπανών για την υγεία, της μείωσης των συντάξεων και των εισοδημάτων, της υπερβολικής αύξησης της φορολογίας κοκ.,
με αποτέλεσμα αφενός μεν να πεθαίνουν πιο γρήγορα οι ηλικιωμένοι, αφετέρου να μην γεννούν παιδιά οι νέοι, αφού αδυνατούν να τα φροντίσουν.
Ακριβώς για το λόγο αυτό μειώνεται ραγδαία ο πληθυσμός σε όποιες χώρες εισβάλλει το ΔΝΤ για να τις «βοηθήσει», όπως στο παράδειγμα της Ρωσίας, ο πληθυσμός της οποίας μειώθηκε τότε κατά 15 εκ. άτομα.
Συνεχίζοντας, για να μπορέσει να αξιολογήσει κανείς το θέμα των συνταξιοδοτικών δαπανών, το οποίο είναι από τα σημαντικότερα στην Ελλάδα, με το ασφαλιστικό γενικότερα να αποτελεί τη κορυφαία βόμβα στα θεμέλια της οικονομίας της μαζί θα πρέπει να έχει ακριβή νούμερα, τα οποία διαφέρουν σε μεγάλο βαθμό από τους μύθους που κυκλοφορούν.
Στα πλαίσια αυτά τα εξής: Σε σχέση με το υψηλότερο ποσοστό Πολιτών άνω των 60 ετών, πρώτη έρχεται η Ιαπωνία με 30%, ακολουθούμενη από την Ιταλία (27%), τη Γερμανία (26%) και τις Φινλανδία, Ελλάδα, Βουλγαρία και Πορτογαλία (25%).
Το μεγάλο πρόβλημα που παρουσιάζεται εδώ αφορά τις συντάξεις, στις οποίες φυσικά οφείλει να προσθέσει κανείς τα έξοδα υγειονομικής περίθαλψης, ενώ κορυφώνεται σε εκείνες τις χώρες που συνδυάζουν υψηλά επίπεδα γήρανσης με μεγάλο ποσοστό ανεργίας.
Το γεγονός αυτό σημαίνει ότι, στην Ελλάδα η κατάσταση είναι δραματική, αφού έχει μακράν τη μεγαλύτερη ανεργία από όλες τις παραπάνω χώρες.
Σύμφωνα τώρα με τα στοιχεία του 2012, οι συνταξιοδοτικές δαπάνες στην Ελλάδα ήταν στο 17,5% του ΑΕΠ και στην Ιταλία στο 16,5%, ενώ ο μέσος όρος στην ΕΕ ήταν 14%. Το 2015 η Ελλάδα δαπάνησε για συντάξεις 28,5 δις € ή το 16,12% του ΑΕΠ της ή το 55,4% των καθαρών εσόδων του κρατικού προϋπολογισμού, τα οποία ήταν 51,4 δις €. Στον πίνακα που ακολουθεί φαίνονται τα συγκριτικά μεγέθη της Ελλάδας με ορισμένες άλλες χώρες. Όπως φαίνεται από τον πίνακα, η Ελλάδα έχει τη χειρότερη αναλογία συνταξιούχων προς εργαζομένους, αφού για κάθε συνταξιούχο αντιστοιχούν μόλις 1,35 εργαζόμενοι, κυρίως λόγω της τεράστιας ανεργίας.  Ακόμη όμως και να εργαζόταν όλο το δυναμικό της χώρας (4,76 εκ.), η αναλογία θα ήταν 1,79 (ξανά η χειρότερη μεταξύ των παραπάνω χωρών).Περαιτέρω, οι μέσες συντάξεις στην Ευρώπη κυμαίνονται από 250 € μηνιαία, έως 1.600 €, όπου στην Ελλάδα ήταν στα 882 € (713 € κύρια και 169 € επικουρική), στην Πορτογαλία 833 €, στην Ισπανία 1.020 €, στη Λιθουανία 242 €, στη Σλοβακία 408 €, στην Πολωνία 504 €, στη Γαλλία 1.032 € (συν από 25% έως 50% επικουρική), ενώ στη δυτική Γερμανία 1.576 € για τους άνδρες και 1.302 € για τις γυναίκες (στην πρώην ανατολική 1.303 € και 1.219 €).Οι Έλληνες συνταξιούχοι με κριτήριο τα ποσά που παίρνουν μηνιαία, εάν υπολογίσουμε μόνο τις συντάξεις γήρατος, οι 48.791 εισπράττουν πάνω από 2.000 € μηνιαία, εκ των οποίων όμως οι 37.364 κατά μέσον όρο 2.168,17 €. Από τους 402.353 συνταξιούχους λόγω θανάτου οι 1.084 λαμβάνουν πάνω από 2.000 €, ενώ από τις 231.536 συντάξεις αναπηρίας οι 681 είναι υψηλότερες των 2.000 €.Εάν αφαιρούταν όλα τα ποσά πάνω από 2.000 € από τις συντάξεις γήρατος, η ετήσια εξοικονόμηση θα ήταν περί τα 191,5 εκ. € (μόλις 0,67% των συνολικών συντάξεων), ενώ για τις υπόλοιπες κατηγορίες πολύ χαμηλότερη (ευρίσκεται εάν πολλαπλασιάσουμε τον αριθμό με το ποσόν άνω των 2.000 €). Αντίστοιχα, εάν αφαιρούταν το ποσόν πάνω από 1.500 € μόνο από τις συντάξεις γήρατος, η ετήσια εξοικονόμηση θα ήταν περί τα 484 εκ. € (1,70% των συνολικών συντάξεων), όπου στα παραπάνω ποσά συμπεριλαμβάνονται οι πολλαπλές συντάξεις. Τέλος, εάν αφαιρούνταν τα ποσά άνω των 1.000 €, η εξοικονόμηση θα ήταν 777 εκ. € ετήσια (μόλις2,73% των συνολικών συντάξεων). Μόλις 255 άτομα πάντως παίρνουν συντάξεις άνω των 4.000 €, οπότε κατανοεί κανείς το μέγεθος των μύθων που διακινούνται. Με κριτήριο τώρα τους κατώτατους μισθούς του 2015, οι οποίοι στη Γερμανία ήταν περίπου όσο η μέση σύνταξη, προβλέπεται η περαιτέρω μείωση των συντάξεων έως ότου φτάσουν τον κατώτατο μισθό κατά μέσον όρο, εκτός εάν αυξηθεί ο κατώτατος μισθός.
Συνολικά πάντως έγιναν 23 διαφορετικές μειώσεις σε επτά χρόνια που κόστισαν περί τα 50 δις € στους συνταξιούχους.
Στο γράφημα φαίνεται ποιοί συνταξιούχοι ποιών ταμείων και με πόσο επιβαρύνθηκαν, ενώ διαπιστώνεται πως εκτός από τους μισθούς που είναι υψηλότεροι στο δημόσιο από τον ιδιωτικό τομέα, γεγονός απαράδεκτο, ισχύει κάτι ανάλογο με τις συντάξεις.
Για την περίοδο 2018-2019 τώρα έχουμε τα εξής: (α) Περικοπή τουλάχιστον έως και 18% στις καταβαλλόμενες συντάξεις μέσω της προσωπικής διαφοράς,
(β) Μείωση έως 30% στις νέες συντάξεις που εκδίδονται με βάση με το νόμο Κατρούγκαλου,
(γ) Περιορισμός του ΕΚΑΣ για πάνω από 140.000 χαμηλοσυνταξιούχους,
(δ) Μείωση των νέων επικουρικών συντάξεων,
(ε) Νέα μείωση στο εφάπαξ έως και 6%
(στ) Πάγωμα των συντάξεων χωρίς καμία ονομαστική αύξηση.
Η ΕΛΛΗΝΙΚΗ ΛΥΣΗ, γνωρίζοντας όλα αυτά τα προβλήματα, πιστεύει πως η συνταγή της επίλυσης τους είναι μία και μοναδική: η παραγωγή πλούτου στην πατρίδα μας,
η οποία θα προκαλέσει την επιστροφή των νέων,
θα αυξήσει τις γεννήσεις,
θα μειώσει τους θανάτους,
θα περιορίσει την ανεργία,
θα αυξήσει τους μισθούς,
θα στηρίξει τις συντάξεις κοκ.
Ειδικά όσον αφορά το συνταξιοδοτικό προτείνει επί πλέον έναν συνδυασμό ανταποδοτικού και αναδιανεμητικού συστήματος, έτσι ώστε αφενός μεν να αμείβονται οι συνταξιούχοι ανάλογα με τις εισφορές τους, αφετέρου να επιβοηθούνται από τα ασφαλιστικά ταμεία αυτοί που πραγματικά έχουν ανάγκη.
Η ΕΛΛΗΝΙΚΗ ΛΥΣΗ έχει σαν βασική προτεραιότητα
τη βελτίωση του δείκτη εξάρτησης και την καταπολέμηση του δημογραφικού μέσω της ανάπτυξης, έτσι ώστε να επιλυθεί το ασφαλιστικό πρόβλημα και να εξασφαλιστεί η διατήρηση του πληθυσμού
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΙΣ ΑΝΑΝΕΩΣΙΜΕΣ ΠΗΓΕΣ ΕΝΕΡΓΕΙΑΣ
Οι ανανεώσιμες πηγές ενέργειας απασχολούν τις ελληνικές κυβερνήσεις τα τελευταία 26-27 χρόνια.
Οι βασικοί τομείς στους οποίους επικεντρώνεται το πολιτικό ενδιαφέρον είναι:
(1)  οι ανανεώσιμες πηγές ενέργειας,
(2)  η εξοικονόμηση ενέργειας και
(3)  η ορθολογική χρήση της ενέργειας.
Παρά όμως την ζωτική ανάγκη - σε παγκόσμιο επίπεδο - για στροφή στις εναλλακτικές πηγές ενέργειας, οι Ελληνικές Κυβερνήσεις, από το 1990 και μετά, δεν έχουν δείξει το απαιτούμενο ενδιαφέρον και δεν έχουν κάνει καμία πρόοδο στον τομέα της ενέργειας,
παρόλο που η Ελλάδα, ως χώρα, με τις κλιματολογικές συνθήκες που διαθέτει, είναι ο ιδανικός τόπος για τη δημιουργία αιολικών πάρκων, τοποθέτηση ανεμογεννητριών, ηλιοσυλλεκτών και φωτοβολταϊκών που θα έπρεπε όμως να κατασκευάζονται εδώ.
Η ΕΛΛΗΝΙΚΗ ΛΥΣΗ, αναγνωρίζοντας τη σημασία της εκμετάλλευσης των ανανεώσιμων πηγών ενέργειας, έχει καταρτίσει στρατηγικό σχέδιο Εθνικής Ενεργειακής Πολιτικής, που έχει ως βασικούς στόχους την αξιοποίηση όλων των διαθέσιμων εναλλακτικών, ανανεώσιμων πηγών ενέργειας και τη δημιουργία εγκαταστάσεων σε όλη την επικράτεια,
που θα βοηθήσουν στην αύξηση των κρατικών εσόδων,
στη βελτίωση της καθημερινότητας των Ελλήνων,
στη μείωση της ανεργίας,
στην εκμετάλλευση του επιστημονικού δυναμικού που διαθέτει η χώρα
και τελικά, στην παροχή φθηνής ενέργειας για όλους τους Έλληνες και την εξαγωγή της ενέργειας που περισσεύει.
Η ΕΛΛΗΝΙΚΗ ΛΥΣΗ έχει τις ακόλουθες προτάσεις για την Εθνική Ενεργειακή Πολιτική: 1.  Αναδιοργάνωση και αναδιάρθρωση του Κέντρου Ανανεώσιμων Πηγών και Εξοικονόμησης Ενέργειας, που ιδρύθηκε το 1987 και έκτοτε έχει παραμείνει σχεδόν ανενεργό.
Άμεση αξιοκρατική στελέχωσή του με επιστημονικό προσωπικό, απόφοιτους των πολυτεχνικών σχολών της χώρας μας, που έχουν εξειδικευτεί στον τομέα της ενέργειας.
2.  Συνεργασία με τις περιφέρειες, ώστε να καταγραφούν οι κλιματολογικές ιδιαιτερότητες κάθε περιοχής και οι δυνατότητες δημιουργίας εγκαταστάσεων για παραγωγή ενέργειας μέσω εναλλακτικών ανανεώσιμων πηγών.
3.  Παροχή κρατικής στήριξης στην πατέντα και την καινοτομία που σχετίζεται με την ενέργεια.
Οι ιδιώτες θα στηρίζονται από το κράτος για περαιτέρω ανάπτυξη των πατεντών τους και σε περίπτωση που αυτές αποδειχθούν επιτυχείς, τότε θα τους εξασφαλίζεται δια βίου χρηματικό εισόδημα για την κρατική εκμετάλλευση της ιδέας τους.
4.  Κρατική μέριμνα για την εξεύρεση κεφαλαίων και διεθνές κάλεσμα σε επενδυτές που ενδιαφέρονται, ώστε να επενδύσουν στο Κέντρο Ανανεώσιμων Πηγών και Εξοικονόμησης Ενέργειας για την ενίσχυση της μελέτης και έρευνας.
5.  Συνεργασία με το Ρωσικό κράτος, έναν από τους σημαντικότερους διεθνείς παίχτες στον τομέα, για κοινές δράσεις στον τομέα της Ενέργειας.
6.  Παροχή κινήτρων και κρατική στήριξη σε όλους τους ιδιώτες που θελήσουν να εγκαταστήσουν στο σπίτι τους συστήματα παραγωγής ενέργειας από εναλλακτικές ανανεώσιμες πηγές, ώστε να είναι αυτάρκεις.
7.  Χρήση της παραγόμενης ενέργειας για την κίνηση των Μέσων Μαζικής Μεταφοράς.
Τα Μέσα Μεταφοράς θα γίνουν φιλικά προς το περιβάλλον, θα αξιοποιούν τις ανανεώσιμες πηγές ενέργειας και έτσι, πέρα από τα περιβαλλοντικά οφέλη, η μετακίνηση των πολιτών θα γίνει πιο οικονομική και θα μειωθούν οι τιμές των εισιτηρίων.
8.  Συνεργασία με τις περιφέρειες, ώστε να δημιουργηθεί ένα ενεργειακό πάρκο ανά περιφέρεια.
Τα ενεργειακά πάρκα θα είναι ανοιχτά στους πολίτες και τα σχολεία και θα έχουν ως βασικό στόχο την ενημέρωση και ευαισθητοποίηση των πολιτών γύρω από θέματα που αφορούν την ενέργεια.
9.  Δημιουργία Δικτύου Συνεργασιών με χώρες του Εξωτερικού, σε θέματα ενέργειας.
10.  Δημιουργία Στρατηγικού Σχεδίου, ώστε σε 10 χρόνια, όλα τα νησιά της Ελλάδας να είναι ενεργειακά αυτόνομα και αυτάρκη!
Θα τοποθετηθούν σε κάθε νησί ανεμογεννήτριες και φωτοβολταϊκά συστήματα, ώστε να παράγεται η απαραίτητη ηλεκτρική ενέργεια που έχει ανάγκη το νησί και η ενέργεια που περισσεύει θα αξιοποιείται για τη λειτουργία σύγχρονων μονάδων αφαλάτωσης.
Η ΕΛΛΗΝΙΚΗ ΛΥΣΗ μεριμνά για τα ελληνικά νησιά και θέλει να βελτιώσει το βιοτικό επίπεδο των κατοίκων, διευκολύνοντας την καθημερινότητά τους!
11.  Εκμετάλλευση των μη κατοικημένων νησιών της χώρας για τη δημιουργία αιολικών πάρκων και την εγκατάσταση φωτοβολταϊκών συστημάτων, όπου η παραγόμενη ενέργεια θα εξάγεται.
12.  Εκμετάλλευση του προγράμματος WAVEPLAM - «Ευφυής Ενέργεια για την Ευρώπη» - με στόχο τον περιορισμό ή και την άρση των μη τεχνολογικής φύσεως εμποδίων, που πιθανόν να προκύψουν, όταν μεγάλης κλίμακας εφαρμογές των τεχνολογιών αξιοποίησης της κυματικής ενέργειας θα είναι έτοιμες προς εγκατάσταση.
Αυτό το πρόγραμμα στοχεύει στην αξιοποίηση της κυματικής ενέργειας.
Η Ελλάδα, σαφέστατα είναι μια από τις Ευρωπαϊκές χώρες που μπορεί και πρέπει να συμμετέχει.
13.  Αξιοποίηση των σκουπιδιών για παραγωγή ενέργειας και ανακύκλωση για λήψη χρησίμων επαναχρησιμοποιούμενων πρώτων υλών.
ΤΟΜΕΑΣ ΥΠΟΔΟΜΩΝ ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ
Η ΕΛΛΗΝΙΚΗ ΛΥΣΗ στα πλαίσια εκσυγχρονισμού της σημερινής αναχρονιστικής, αποσπασματικής και συγκεχυμένης ελληνικής τεχνικής νομοθεσίας και της εναρμόνισης της, με τον σύγχρονο κόσμο που σήμερα διατρέχει την τέταρτη βιομηχανική επανάσταση, όπως είναι η ρομποτική, η τεχνητή νοημοσύνη, η ψηφιακή τεχνολογία, η πράσινη ενέργεια κλπ, προτίθεται να καταργήσει και τις 21 χιλιάδες σελίδες νομοθετικών κειμένων (Νόμους, Προεδρικά Διατάγματα, Εγκυκλίους κλπ), που σήμερα πλαισιώνουν τον τομέα αυτόν.
Η ΕΛΛΗΝΙΚΗ ΛΥΣΗ θα δημιουργήσει μια νέα, σύγχρονη, περιεκτική και πρακτικά αποτελεσματική ψηφιακή βιβλιοθήκη τεχνικών νομοθετικών κειμένων και πρακτικών οδηγών που θα ανταποκρίνεται στις σύγχρονες τεχνολογικές εξελίξεις του 21ου αιώνα , καθιστώντας την Ελλάδα πρωτοπόρα εντός της Ευρώπης.
Η χώρα δεν μπορεί να διοικείται μέσω μίας χαοτικής γραφειοκρατικής και ανορθολογικής πολυνομίας.
Το γεγονός ότι ακόμα και σήμερα υπάρχουν νόμοι που περιέχουν αντικρουόμενες ή αλληλοκαλυπτόμενες διατάξεις, έχει ως αποτέλεσμα την δημιουργία μιας τεράστιας σύγχυσης μεταξύ των εμπλεκόμενων φορέων του δημοσίου και του ενδιαφερόμενου πολίτη ή του υποψήφιου επενδυτή που θέλει, αλλά δεν μπορεί να δημιουργήσει πλούτο μέσα από καινοτόμες και τεχνολογικά προηγμένες επιχειρήσεις.
Η Ελλάδα κατέχει μία από τις πρώτες θέσεις στον κόσμο που διοικείται με χιλιάδες Κοινές Υπουργικές Αποφάσεις (Κ.Υ.Α), Ερμηνευτικές Εγκυκλίους κλπ και όχι απο Νόμους.
Κατέχουμε τα πρωτεία στην εκτελεστική αυθαιρεσία, όπου η εκάστοτε εκλεγμένη κυβέρνηση, να ερμηνεύει ή να περιφρονεί και να καταργεί κατά το δοκούν τους νόμους που έχουν εκδοθεί από προηγούμενες κυβερνήσεις, με σκοπό να εξυπηρετεί τόσο μικροκομματικά συμφέροντα και διάφορες επαγγελματικές συντεχνίες, όσο και μεγάλα οικονομικά συμφέροντα της οικονομικής "ελίτ" και ημετέρων της,με προφανή βλάβη για το κοινωνικό και εθνικό συμφέρον της πατρίδος.
Η ΕΛΛΗΝΙΚΗ ΛΥΣΗ στελεχωμένη από έμπειρους τεχνοκράτες έχει εκπονήσει ολοκληρωμένο σχέδιο για τον εκσυγχρονισμό της δημόσιας διοίκησης που αφορούν θέματα πολεοδομίας, δικτύων, περιβάλλοντος και πράσινης ενέργειας.
• Έκδοση Οικοδομικών Αδειών και Αδειών Λειτουργίας Επιχειρήσεων
Η ΕΛΛΗΝΙΚΗ ΛΥΣΗ θα προβεί κατ' απόλυτη προτεραιότητα στην επικαιροποίηση του σημερινού Ελληνικού Κτηριοδομικού Κανονισμού, με στόχο να απλοποιήσει όλους τους όρους δόμησης και την διαδικασία έκδοσης των οικοδομικών αδειών,
καθώς και όλη την κείμενη νομοθεσία για την αδειοδότηση μικρών και μεσαίων επιχειρήσεων.
Συγκεκριμένα η ΕΛΛΗΝΙΚΗ ΛΥΣΗ θα δώσει άμεση προτεραιότητα στην επίλυση όλων των εκκρεμών θεμάτων που μαστίζουν την ελληνική πραγματικότητα εδώ και δεκαετίες και κυρίως θεμάτων που αφορούν στον καθορισμό χρήσης γης, με σεβασμό στο περιβάλλον και στην αισθητική της περιοχής,
τον αποχαρακτηρισμό δασικών εκτάσεων που πλέον δεν είναι δασικές, αλλα μόνο στα χαρτιά κυρίως εντός αστικών και περιαστικών περιοχών, θα επανακαθορίσει τις ειδικές τουριστικές ζώνες υψηλής ζήτησης με στόχο την δημιουργία νέων τουριστικών επενδύσεων, αγνοώντας τα διάφορα κωλύματα που προβάλουν αντιδραστικά κινήματα με οπισθοδρομικές αντιλήψεις ή φοβικές ιδεοληψίες.
Πρώτο μέλημα της ΕΛΛΗΝΙΚΗΣ ΛΥΣΗΣ σε συνεργασία με το ΤΕΧΝΙΚΟ ΕΠΙΜΕΛΗΤΗΡΙΟ ΕΛΛΑΔΟΣ (ΤΕΕ) θα είναι η ολοκλήρωση του Εθνικού Ψηφιακού Χάρτη
που θα αφορά όλη την ελληνική επικράτεια σαφείς και ο οποίος θα εμπεριέχει σαφείς και περιεκτικές πληροφορίες με το νομικό και πολεοδομικό καθεστώς που επικρατεί ανά περιοχή, τους όρους δόμησης, τους περιβαλλοντικούς περιορισμούς, τις εκάστοτε χρήσεις γης, τις κτηματολογικές πληροφορίες, κλπ,
έτσι ώστε ο κάθε πολίτης ή επενδυτής με ένα κλικ επάνω στον ψηφιακό χάρτη και στην περιοχή που τον ενδιαφέρει να λαμβάνει όλες τις απαραίτητες πληροφορίες σε ελάχιστο χρόνο, χωρίς να χρειάζεται να ανατρέξει στον δαίδαλο των υφιστάμενων νόμων, προκειμένου να πληροφορηθεί για όλο το νομικό και πολεοδομικό καθεστώς και ανάλογα να αξιολογεί το καθαρό όφελος της επένδυσης του.
Η έκδοση αδειών λειτουργίας επιχειρήσεων θα γίνεται με ηλεκτρονική διαδικασία σε ειδική ηλεκτρονική πλατφόρμα, ανάλογη με αυτή που έχει εγκαταστήσει σήμερα το ΥΠΕΚΑ για την έκδοση των ενεργειακών πιστοποιητικών ή των προγραμμάτων εξοικονόμησης κατ' οίκον.
Την ευθύνη για την αρτιότητα, την πληρότητα και την ακρίβεια των υποβαλλόμενων στοιχείων , δηλ των μελετών, των σχεδίων, των πιστοποιητικών, των βεβαιώσεων, των δηλώσεων κλπ θα την φέρει αποκλειστικά ο εκάστοτε μηχανικός ή σύμβουλος που θα έχει εκ του νόμου την ευθύνη της έκδοσης της.
Αυτό σημαίνει ότι σε περίπτωση ελέγχου εάν διαπιστωθεί παραβίαση της εφαρμογής της κείμενης νομοθεσίας, ο εκδίδων την ηλεκτρονική άδεια θα έχει όχι μόνο διοικητικές και αστικές κυρώσεις, αλλά και αυστηρές ποινικές κυρώσεις.
Με τον τρόπο αυτό θα σταματήσει η δια ζώσης συναλλαγή δημοσίων υπαλλήλων και πολιτών.
Το τέλος αυτής της διαπροσωπικής επαφής αυτομάτως θα θέσει σε τέλος την αδειοδοτική κωλυσιεργία, την ομηρία των ενδιαφερομένων πολιτών από τους δημόσιους φορείς, τις χρονοβόρες διαδικασίες και την περίπτωση λανθασμένης απόφασης εξαιτίας των πολλών εμπλεκόμενων φορέων, είτε της ανεπαρκούς γνώσης και κατάρτισης των δημοσίων υπαλλήλων στο συγκεκριμένο αντικείμενο, και των υποκειμενικών ερμηνειών της νομοθεσίας.
Επισημαίνεται ότι η σημερινή διαδικασία έκδοσης αδειών με υποβολή εκτυπωμένων εγγράφων, σχεδίων κλπ, ζημιώνει το δημόσιο, αλλά κυρίως τους ενδιαφερόμενους πολίτες με εκατομμύρια ευρώ ετησίως.
Επίσης η φύλαξη όλων αυτών των φακέλων αδειοδοτήσεων στα αρχεία των δημοσίων φορέων, αποτελεί μείζον πρόβλημα χωροθέτησης, ασφαλούς φύλαξης, αλλά καταστροφής τους απο φυσικά ή δόλια τεχνητά αίτια.
Η ΕΛΛΗΝΙΚΗ ΛΥΣΗ θα δημιουργήσει το Σώμα Ορκωτών Επιθεωρητών Αδειοδοτήσεων Επιχειρήσεων , που θα αποτελείται από πιστοποιημένους ιδιώτες τεχνοκράτες (μηχανικούς , συμβούλους , κλπ) , όπως ισχύει και σε άλλες περιπτώσεις (π.χ ορκωτοί λογιστές, ελεγκτές δόμησης , κλπ)
οι οποίοι θα ελέγχουν δειγματοληπτικά την νομιμότητα των εκδιδομένων ηλεκτρονικών αδειών, ενώ το σώμα αυτό θα ελέγχεται απευθείας από τον εκάστοτε αρμόδιο υπουργό και σε περίπτωση παραβίασης του όρκου τους, θα επιβάλλονται αυστηρές ποινικές και διοικητικές κυρώσεις.
• Έκδοση Ψηφιακού Μητρώου Συντηρήσεων Δικτύων και Υποδομών
Η ΕΛΛΗΝΙΚΗ ΛΥΣΗ θα προβεί για πρώτη φορά στα χρονικά του ελέγχου της ασφάλειας και της συντήρησης όλων των δημόσιων υποδομών - δικτύων της χώρας με την καθιέρωση Ηλεκτρονικού Μητρώου Συντηρήσεων (γέφυρες, οδικοί άξονες, αεροδρόμια, λιμάνια, αποχετευτικά δίκτυα, αντιπλημμυρικά δίκτυα, κλπ).
Στο μητρώο αυτό θα καταχωρούνται από τις περιφέρειες, δήμους, παρόχους κλπ όλες οι προβλεπόμενες συντηρήσεις τεχνικών έργων με βάση την ελληνική και ευρωπαϊκή νομοθεσία.
Όλο το ιστορικό βλαβών, επισκευών, συντηρήσεων θα καταχωρείται ηλεκτρονικά σε ειδική πλατφόρμα του ΥΠΕΚΑ και σε περίπτωση ελέγχου πλημμελών συντηρήσεων, πλημμελών λήψης μέτρων ασφαλείας, κακοτεχνιών, κλπ θα λογοδοτεί στην δικαιοσύνη ο αρμόδιος φορέας εκμετάλλευσης της υποδομής.
Το μητρώο αυτό θα αποτελεί το τεκμήριο νομικών κυρώσεων, έναντι οποιουδήποτε που εμπλέκεται με την συντήρηση σε περίπτωση αστοχιών.
• Βελτίωση της νομοθεσίας που αφορά την εξοικονόμηση Ενέργειας στο κτηριακό απόθεμα της χώρας.
Η ΕΛΛΗΝΙΚΗ ΛΥΣΗ θα προβεί σε τροποποίηση της υφιστάμενης νομοθεσίας που που πλαισιώνει τα θέματα εξοικονόμησης ενέργειας στις κτηριακές εγκαταστάσεις.
Συγκεκριμένα πέραν των προγραμμάτων ΕΣΠΑ που αφορούν τις ενεργειακές αναβαθμίσεις κατοικιών (π.χ το εξοικονομώ κατ' οίκον II), θα ενεργοποιήσει και άλλα χρηματοδοτικά εργαλεία μέσω ΕΣΠΑ για την ενεργειακή θωράκιση των κτηρίων του τριτογενούς τομέα (Νοσοκομεία, Σχολεία, Ξενοδοχεία, Επιχειρήσεις κλπ),
πράγμα που μέχρι σήμερα δεν έχει υλοποιηθεί σε κανένα ανάλογο πρόγραμμα στο βάθος και στην έκταση που θα έπρεπε να επιφέρει ουσιαστική εξοικονόμηση ενέργειας, άρα και χρημάτων στο ενεργειακό ισοζύγιο της χώρας.
Η Ελληνική Λύση έχει ως μόνιμο μέλημα την σταδιακή απεμπλοκή της χώρας από την εισαγόμενη ενέργεια ( φυσικό αέριο, πετρέλαιο κλπ)
και την σταδιακή εγκατάσταση συστημάτων πράσινης ενέργειας, εκμεταλλευόμενη το πλούσιο ηλιακό, γεωθερμικό και αιολικό της δυναμικό, που σκόπιμα τα οικονομικά συμφέροντα της οικονομικής ελίτ της χώρας κρατάει σε ομηρία την εκάστοτε εξαρτημένη ελληνική κυβέρνηση.
Η Ελληνική Λύση θα πριμοδοτεί τις επιχειρήσεις που επενδύουν στην πράσινη ενέργεια με ειδικό φορολογικό και ασφαλιστικό καθεστώς, προκειμένου να κινητοποιήσει και να προσελκύσει νέους επενδυτές με απλές διαδικασίες αδειοδοτήσεων.
Όσον αφορά τα νοικοκυριά, πέραν από τα γνωστά προγράμματα εξ εξοικονόμησης κατ' οίκον, όσοι δεν θα εντάσσονται σε αυτά και παρόλο αυτά , θα προβαίνουν σε ενεργειακή θωράκιση των κτηρίων τους (κουφώματα, μονώσεις, ηλιακά, φ/β, γεωθερμικές αντλίες, κλπ) με ίδια κεφάλαια θα έχουν απαλλαγεί του ΦΠΑ στον ενεργειακό εξοπλισμό και τα υλικά που ενσωματώνονται στο κτήριο και επιφέρουν πιστοποιημένη εξοικονόμηση ενέργειας σύμφωνα με τις ελάχιστες απαιτήσεις του Κανονισμού Ενεργειακής Απόδοσης των Κτηρίων (ΚΕΝΑΚ).
Η απαλλαγή του ΦΠΑ δεν θα απομειώσει τα κρατικά έσοδα, αφού θα μειωθούν αντίστοιχα οι δαπάνες για την εισαγωγή πρωτογενούς ενέργειας από τρίτες χώρες.
Η Ελληνική Λύση θα συνδέσει τον φόρο ακίνητης περιουσίας με την ενεργειακή κλάση του ακινήτου.
Μεγαλύτερη ενεργειακή αποδοτικότητα ενός ακινήτου, μικρότερος αναλογικά φόρος , μικρότερη ενεργειακή αποδοτικότητα ενός ακινήτου μεγαλύτερος φόρος.
• Προστασία του Περιβάλλοντος και Παραγωγή Ενέργειας από Βιοαέριο.
Η ΕΛΛΗΝΙΚΗ ΛΥΣΗ θα προωθήσει την περιβαλλοντική και οικολογική εκπαίδευση και πληροφόρηση των πολιτών, ξεκινώντας πρώτα από το σχολείο, την οικογένεια, την επιχείρηση με σκοπό ο Ελληνας να διαμορφώσει περιβαλλοντική και οικολογική συνείδηση.
Τα άμεσα μέτρα που θα αναλάβει η Ελληνική Λύση θα είναι:Η προώθηση της συνεχούς βελτίωσης των περιβαλλοντικών επιδόσεων όλων των οργανισμών-επιχειρήσεων που εδρεύουν στην χώρα.
Η φορολογική ελάφρυνση σε σχέση με άλλες επιχειρήσεις που έχουν υιοθετήσει συστήματα αποτελεσματικής και καινοτόμου περιβαλλοντικής διαχείρισης με αντίστοιχη πιστοποίηση απο τους αρμόδιους φορείς διαχείρισης περιβαλλοντικών συστημάτων.
Η Διαχείριση οργανικών απορριμάτων για την παραγωγή ενέργειας από βιοαέριο.
Στην δημιουργία συστημάτων ολοκληρωμένης διαχείρισης αστικών απορριμμάτων, οι οποίες θα μειώνουν δραστικά τον όγκο τους.
Στο πλαίσιο αυτό θα ενταχθούν με άμεση προτεραιότητα τα εκατομμύρια τόνοι κτηνοτροφικών αποβλήτων που παράγονται ετησίως στη χώρα μας, τα οποία κατά κανόνα πετιούνται ανεξέλεγκτα σε χιλιάδες Κουρουπητούς.
Τα Απόβλητα θα μπορούσαν να χρησιμοποιηθούν για τη δημιουργία βιοαερίου από το οποίο δύναται να παραχθεί θερμότητα και ηλεκτρισμός συνολικής ισχύος 350 ΜW - περίπου όση ενέργεια αναγκαζόμαστε να εισάγουμε κάθε καλοκαίρι, λόγω αυξημένης ζήτησης σε ρεύμα.
Η δημιουργία 10 - 15 τέτοιων μονάδων σε όλη τη χώρα θα ήταν αρκετές γι’ αυτόν το σκοπό.
Επίσης, από τη διαδικασία μετατροπής των αποβλήτων των βουστασίων, των σφαγείων και των πτηνοτροφείων σε βιοαέριο, παράγεται ένα λίπασμα υψηλής απόδοσης, 85% φθηνότερο από τα αντίστοιχα προϊόντα του εμπορίου.
• Ηλεκτρονική Ταυτότητα Κτηρίων και Αντιμετώπιση Πολεοδομικών Αυθαιρεσιών
Η ΕΛΛΗΝΙΚΗ ΛΥΣΗ θα προβεί σε ριζική αναθεώρηση όλης της κείμενης πολεοδομικής νομοθεσίας που αφορά την αντιμετώπιση των πολεοδομικών παραβάσεων και αυθαιρεσιών,
με γνώμονα την ουσιαστική αντιμετώπιση της αυθαίρετης δόμησης και της προστασίας του δομημένου περιβάλλοντος και όχι με βάση την λογική της είσπραξης χαρατσιών, που επιβαρύνουν αδίκως τους ιδιοκτήτες ακίνητης περιουσίας.
Συγκεκριμένα η ΕΛΛΗΝΙΚΗ ΛΥΣΗ θα εφαρμόσει όλα τα πρωτόκολλα κατεδάφισης χωρίς καμία εξαίρεση και θα προβεί στην κατεδάφιση όλων των αυθαίρετων κτισμάτων που έχουν κτιστεί παρανόμως εντός δασικών περιοχών, ρεμάτων, αιγιαλού και περιοχών natura, καμία ειδική ρύθμιση διατήρησης προστίμων σε αυτά τα αυθαίρετα κτίσματα.
Επιπλέον για ακίνητα που κτίστηκαν με οικοδομική άδεια και έχουν υπέρβαση δόμησης, εντός όμως του περιγράμματος, του ύψους και του όγκου του κτηρίου, χωρίς να παραβιάζουν ταυτόχρονα την ρυμοτομική και οικοδομική γραμμή, θα απαλλάσσονται απο την υποχρέωση τακτοποιήσεων-νομιμοποιήσεων απο τυχόν παραβάσεις που γίνονται εντός των προαναφερομένων όρων δόμησης.
Επιπλέον για τον έλεγχο πολεοδομικής νομιμότητας για όλα τα υφιστάμενα κτήρια που έχει απολεστεί ο φάκελος οικοδομικής αδείας του κτηρίου με ευθύνη των δημοσίων υπηρεσιών, ο έλεγχος πολεοδομικής νομιμότητας , θα γίνεται μόνο με βάση τα σχέδια της συμβολαιογραφικής σύστασης του ακινήτου και όχι με την υποχρέωση ανασύστασης του φακέλου αδείας με ευθύνη του πολίτη, ως ισχύει σήμερα ,
αφού δεν φέρει ο πολίτης την ευθύνη απώλειας δημοσίων εγγράφων (σχέδια, διαγράμματα, κλπ) από το αρχείο των κατά τόπων αρμοδίων πολεοδομικών υπηρεσιών.
Η ηλεκτρονική ταυτότητα των κτηρίων είναι μια ορθή καταγραφή του κτηριακού αποθέματος της χώρας, αυτός θα γίνει άπαξ σε όλα τα κτήρια από αρμόδιους μηχανικούς μέσα σε εύλογο χρονικό διάστημα με δαπάνη της πολιτείας, ενώ οποιαδήποτε πολεοδομική παράβαση συντελεστεί μετά την πρώτη ηλεκτρονική καταγραφή,
οφείλει ο πολίτης με δική του ευθύνη και δαπάνη να ενημερώσει την βάση δεδομένων του Παρατηρητηρίου Πολεοδομικών Παραβάσεων για τυχόν οικοδομικές αλλαγές στο ακίνητο του και όχι να εξαναγκάζεται να προβαίνει σε περιοδικές (5 έτη ή 7 έτη) επικαιροποιήσεις του ακινήτου, εφόσον δεν έχει επέλθει καμία ουσιαστική κτηριακή αλλαγή.
Σε περίπτωση δειγματοληπτικών ελέγχων από τους επιθεωρητές δόμησης προκύψουν τροποποιήσεις στην υφιστάμενη δόμηση και δεν έχει προβεί στην σχετική έκδοση αδείας ή ενημέρωσης του φακέλου αδείας, ή έχει αποκρύψει τις μεταβολές του κτηρίου του, θα επιβάλλονται από τον νόμο οι προβλεπόμενες αστικές και ποινικές κυρώσεις.
Η ΕΛΛΗΝΙΚΗ ΛΥΣΗ θα κινηθεί στο πνεύμα της πολεοδομικής νομιμότητας, σεβόμενη τους ισχύοντες θεσμοθετημένους όρους δόμησης ανά περιοχή, σεβόμενη το περιβάλλον και την αισθητική της δομημένης ανάπτυξης,
αλλά σε καμία περίπτωση δεν θα επιβάλει χαράτσια σε ιδιοκτήτες ακινήτων οι οποίοι προέβησαν σε μικροπαραβάσεις όπως εσωτερικές αλλαγές του ακινήτου τους, ή διαφοροποιήσεις στην εσωτερική εγκατάσταση που δεν επηρεάζουν την στατικότητα και την ασφάλεια εν γένει του κτηρίου.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΔΗΜΟΣΙΑ ΔΙΟΙΚΗΣΗ
Η οικονομική κρίση που ξέσπασε στην χώρα και η βαθιά ύφεση σε όλους τους τομείς του δημόσιου και ιδιωτικού βίου έκανε πιο ορατή από ποτέ την ανάγκη για ριζική αναδιάρθρωση της Δημόσιας Διοίκησης.
Η βαθιά διαπλοκή, η διαφθορά ορισμένων δημόσιων λειτουργών και οι πελατειακές σχέσεις που «έχτιζε» το εκάστοτε κόμμα εξουσίας με τους ψηφοφόρους, σταδιακά δημιούργησαν έναν ογκώδη, βραδυκίνητο «μηχανισμό» που λέγεται «Ελληνικό Δημόσιο», έχει σαν κύρια χαρακτηριστικά την νωθρότητα, τη μειωμένη παραγωγικότητα, τη γραφειοκρατία και τις χρονοβόρες διαδικασίες.
Χαρακτηριστικό είναι πως όλα τα μνημονιακά κόμματα, ενώ έλαβαν πολύ σκληρά μέτρα για όλες τις τάξεις εργαζομένων και επέβαλαν ριζικές αλλαγές στον ιδιωτικό τομέα, απέφυγαν να λάβουν δραστικά μέτρα - ή έστω αντίστοιχα με τα μέτρα που επιβλήθηκαν στον ιδιωτικό τομέα - για τη Δημόσια Διοίκηση.
Ο λόγος είναι πως εκεί βρίσκονται όλοι οι «πελάτες - ψηφοφόροι».
Είναι λοιπόν, γνωστό πλέον πως ο ιδιωτικός τομέας, που ήταν η «ατμομηχανή» της ελληνικής οικονομίας, «θυσιάστηκε» για να σωθεί το δημόσιο.
Το πρόβλημα δεν είναι τόσο ο αριθμός των δημοσίων υπαλλήλων, αν και είναι κατά 8% των εργαζομένων υψηλότερος από τη Γερμανία, όσο η μη παραγωγικότητα τους, η οποία οφείλεται κυρίως στη σαθρή δομή του δημοσίου.
Απαιτούνται λοιπόν ριζικές αλλαγές και διαρθρωτικές μεταρρυθμίσεις στον τρόπο οργάνωσης και λειτουργίας της Δημόσιας Διοίκησης, γιατί αυτή με τη σειρά της επηρεάζει άλλους νευραλγικούς τομείς, όπως οι επενδύσεις, η επιχειρηματικότητα, η απασχόληση και γενικότερα, η εύρυθμη λειτουργία του κράτους.
Η ΕΛΛΗΝΙΚΗ ΛΥΣΗ ΘΕΩΡΕΙ ΠΩΣ ΕΙΝΑΙ ΠΛΕΟΝ ΕΠΙΤΑΚΤΙΚΗ Η ΑΝΑΓΚΗ ΓΙΑ ΥΛΟΠΟΙΗΣΗ ΡΙΖΙΚΩΝ ΜΕΤΑΡΡΥΘΜΙΣΕΩΝ ΣΤΗ ΔΗΜΟΣΙΑ ΔΙΟΙΚΗΣΗ ΩΣΤΕ ΑΥΤΗ ΝΑ ΚΑΤΑΣΤΕΙ ΠΙΟ ΕΥΕΛΙΚΤΗ, ΛΕΙΤΟΥΡΓΙΚΗ, ΑΠΟΤΕΛΕΣΜΑΤΙΚΗ ΚΑΙ ΝΑ ΣΥΜΒΑΛΕΙ ΣΤΗ ΜΕΙΩΣΗ ΤΟΥ ΔΗΜΟΣΙΟΥ ΧΡΕΟΥΣ
Με την οργάνωση που έχει αυτή τη στιγμή η Δημόσια Διοίκηση, κάθε άλλο παρά λειτουργική και αποτελεσματική είναι.
Ενδεικτικά αναφέρονται ορισμένα από τα «κακώς κείμενα»:Οι προσλήψεις και οι διορισμοί στο δημόσιο δεν γίνονται βάσει αξιοκρατικών μεθόδων, προσόντων των υποψηφίων και αντικειμενικών κριτηρίων, αλλά βάσει πελατειακών σχέσεων.
Η συμπεριφορά των Δημόσιων Υπηρεσιών συχνά είναι απαράδεκτη απέναντι στους πολίτες, παρόλο που ο μόνος λόγος ύπαρξης των εν λόγω υπηρεσιών και των δημοσίων υπαλλήλων είναι να εξυπηρετούν τους πολίτες και να ρυθμίζουν τις υποθέσεις τους με τον καλύτερο δυνατό τρόπο.
Πολυάριθμες δομές και υπάλληλοι, που αντί να διευκολύνουν την εξυπηρέτηση των πολιτών, την κάνουν δυσκολότερη, λόγω έλλειψης ουσιαστικής οργάνωσης, κατακερματισμού των αρμοδιοτήτων, χαμηλής αποδοτικότητας και ελλιπούς διαχείρισης ανθρωπίνων και υλικών πόρων.
Ανεπαρκής αξιοποίηση των νέων τεχνολογιών, με αποτέλεσμα η Ελληνική Κεντρική Διοίκηση και η εξυπηρέτηση των πολιτών να είναι χαμηλής ποιότητας και να παρουσιάζουν πολλά προβλήματα, λόγω των μεγάλων καθυστερήσεων και των χρονοβόρων διαδικασιών.
Η ΕΛΛΗΝΙΚΗ ΛΥΣΗ επιδιώκει την εξυγίανση στο σύνολο της Δημόσιας Διοίκησης, ώστε αυτή να καταστεί πιο ευέλικτη, λειτουργική, αποδοτική και αποτελεσματική.
Μείζονος σημασίας είναι τα εξής:Η βελτίωση της ποιότητας των παρεχόμενων υπηρεσιών
Ο εκσυγχρονισμός της Δημόσιας Διοίκησης
Η μείωση των περιττών δαπανών και του λειτουργικού κόστους
Η αξιοκρατική επιλογή των υπαλλήλων που στελεχώνουν τις δημόσιες υπηρεσίες
Η αντιμετώπιση της διαφθοράς και της διαπλοκής στη Δημόσια Διοίκηση
Οι προτάσεις της ΕΛΛΗΝΙΚΗΣ ΛΥΣΗΣ για μεταρρυθμίσεις στη Δημόσια Διοίκηση, είναι:
Μείωση των κρατικών δαπανών που αφορούν τη συντήρηση και λειτουργία της Δημόσιας Διοίκησης με: (1) μείωση των μισθών του Δημοσίου, ώστε να φτάσουν στα ίδια επίπεδα με τους μισθούς του ιδιωτικού τομέα,
(2) συγκέντρωση των κατακερματισμένων και διάσπαρτων Δημόσιων Υπηρεσιών,
(3) αξιοποίηση όλων των δημόσιων κτιρίων, ώστε να εξαλειφθούν τα έξοδα μίσθωσης,
(4) κατάργηση των περισσοτέρων ΜΚΟ, οι οποίες δεν προσφέρουν τίποτα ουσιαστικό στο κράτος, απλά απασχολούν υπαλλήλους που μισθοδοτούνται με ιδιαιτέρως υψηλές μηνιαίες αποδοχές.
Άλλωστε οι αμοιβές των ΔΥ είναι υψηλότερες από το μέσον όρο της Ευρωζώνης ως ποσοστό επί του ΑΕΠ (γράφημα), καθώς επίσης σημαντικά μεγαλύτερες από αυτές του ιδιωτικού τομέα.
Ο απώτερος στόχος της ΕΛΛΗΝΙΚΗΣ ΛΥΣΗΣ βέβαια είναι η αύξηση των αμοιβών του ιδιωτικού τομέα, ανάλογα με την ανταγωνιστικότητα των εργαζομένων συν τον πληθωρισμό, οπότε δεν θα ζημιώσουν οι ΔΥ που, σε αντίθεση με τον ιδιωτικό τομέα, έχουν αφενός μεν μόνιμες θέσεις εργασίας, αφετέρου αρκετά άλλα προνόμια.
Αξιολόγηση και έλεγχος των προσόντων όλων των Δημοσίων Υπαλλήλων και απόλυση όσων υπαλλήλων βρίσκονται σε αυτή τη θέση με αναξιοκρατικές διαδικασίες και χωρίς να πληρούν τις απαραίτητες προϋποθέσεις.
Διορισμός Δημοσίων Υπαλλήλων με αυστηρά κριτήρια, μετά από διαδικασία αυστηρού διαγωνισμού πρόσληψης και ελέγχου της ύπαρξης και εγκυρότητας όλων των απαραίτητων δικαιολογητικών και τίτλων σπουδών.
Δημιουργία των απαραίτητων δομών και επιτροπών σε κάθε αρμόδιο Υπουργείο για την αποτελεσματική παρακολούθηση των αντίστοιχων Δημόσιων Υπηρεσιών, των διαδικασιών που ακολουθούνται, συμπεριλαμβανομένων των δαπανών, του εσωτερικού ελέγχου, του λογιστικού ελέγχου και της διαχείρισης των ανθρώπινων πόρων.
Διαρκής παρακολούθηση και έλεγχος, μέσω ενός γενικευμένου συστήματος παρακολούθησης, που θα ελέγχεται απευθείας από τον Πρωθυπουργό, και θα αξιολογεί με συγκεκριμένους ποσοτικούς και ποιοτικούς δείκτες την αποτελεσματικότητα της εκάστοτε Δημόσιας Υπηρεσίας.
Δημιουργία ανεξάρτητης Επιτροπής Συντονισμού, τα μέλη της οποίας θα διορίζονται από τον ίδιο τον Πρωθυπουργό και θα έχουν ως ρόλο τον συντονισμό των διαφόρων Υπηρεσιών του Δημοσίου.
Τα περισσότερα προβλήματα, οι καθυστερήσεις και η γραφειοκρατία απαντώνται κυρίως όταν σε μία υπόθεση εμπλέκονται περισσότερες από μία Δημόσιες Υπηρεσίες.
Στη συνέχεια, η έλλειψη συντονισμού και η ανεπαρκής συνεργασία μεταξύ των υπηρεσιών, καθιστά την επίλυση της υπόθεσης και την εξυπηρέτηση του εκάστοτε πολίτη ακόμα πιο δύσκολη.
Επιπλέον, συχνά παρατηρείται πως πολλοί Δημόσιοι Φορείς έχουν επικαλυπτόμενες αρμοδιότητες και εμπλέκονται στη ρύθμιση των ίδιων υποθέσεων.
Ως εκ τούτου, η Επιτροπή Συντονισμού θα έχει ως αρμοδιότητα τον συντονισμό και την εξασφάλιση της συνεργασίας των δημόσιων υπηρεσιών, ώστε να αποφεύγεται η ταλαιπωρία των πολιτών και ο σκόπελος της γραφειοκρατίας.
Εκσυγχρονισμός της Δημόσιας Διοίκησης και εισαγωγή των Νέων Τεχνολογιών,
ώστε να περιορίζεται η γραφειοκρατία, να διευκολύνεται η συνεργασία των Δημόσιων Υπηρεσιών και όσοι πολίτες μπορούν, να αυτοεξυπηρετούνται από τον υπολογιστή του σπιτιού τους.
Αξιοποίηση των Νέων Τεχνολογιών,
έτσι ώστε σταδιακά να οδηγηθούμε στην εξοικονόμηση πόρων και στην αποφυγή της γραφειοκρατίας που θα συμβάλει στην εύρυθμη λειτουργία του κράτους.
Επιπλέον, με αυτό τον τρόπο εξορθολογίζονται και επιταχύνονται οι διοικητικές διαδικασίες και ενισχύεται η διαφάνεια.
Θέσπιση και δημιουργία αυστηρών ελεγκτικών μηχανισμών, που θα αποτελούνται από μέλη που δεν ανήκουν στον πολιτικό χώρο και δεν είναι δημόσιοι υπάλληλοι και θα έχουν ως αρμοδιότητα τον έλεγχο και τη διαχείριση του ανθρώπινου δυναμικού των δημόσιων υπηρεσιών.
Οι χαλαροί ελεγκτικοί μηχανισμοί που υπάρχουν αυτή τη στιγμή στη Δημόσια Διοίκηση ευνοούν την εμφάνιση φαινομένων διαφθοράς, συγκαλύπτουν ανάρμοστες συμπεριφορές και ενισχύουν το πελατειακό κράτος.
Ως εκ τούτου, είναι απαραίτητη η διαμόρφωση μιας αυστηρής και οργανωμένης στρατηγικής διαχείρισης ανθρώπινου δυναμικού, που θα στηρίζεται στην αξιοκρατία και στην απουσία πολιτικών παρεμβάσεων στην επιλογή και τη δημοσιοϋπαλληλική εξέλιξη.
Επιπλέον, οι εν λόγω ελεγκτικοί μηχανισμοί θα έχουν ως αρμοδιότητα την αξιολόγηση της απόδοσης του ανθρώπινου δυναμικού.
Πιο συγκεκριμένα, η ατομική αξιολόγηση του προσωπικού, μπορεί να ενισχύσει τη διαφάνεια στη δημοσιοϋπαλληλική θητεία, να διευκολύνει την εξέλιξη και την κινητικότητα, καθώς και να μειώσει τον αριθμό του πλεονάζοντος προσωπικού.
Καθιέρωση ενός απλουστευμένου συστήματος αμοιβών στο δημόσιο, που θα περιλαμβάνει μισθούς και επιδόματα και θα λαμβάνει υπόψη τις πληροφορίες που θα συλλέγονται από τους ελεγκτικούς μηχανισμούς και την αξιολόγηση των Δημοσίων Υπαλλήλων.
Έτσι, θα διαμορφωθεί ένα δίκαιο σύστημα, όπου οι αποδοχές θα αντικατοπτρίζουν τα καθήκοντα και την παραγωγικότητα.
Επαναφορά του θεσμού των μόνιμων γενικών διευθυντών στα Υπουργεία, όπως λειτουργούσε πριν το 1964.
Με αυτές τις προτάσεις, η ΕΛΛΗΝΙΚΗ ΛΥΣΗ επιδιώκει τη ριζική αναδιάρθρωση της Δημόσιας Διοίκησης και των Δημόσιων Υπηρεσιών,
ώστε αυτές να καταστούν περισσότερο λειτουργικές, αποδοτικές και αποτελεσματικές ως προς την εξυπηρέτηση των πολιτών.
Επιπλέον, επιδιώκεται να καταπολεμηθεί η κατασπατάληση Δημόσιου Χρήματος, η διαφθορά και η διαπλοκή, καθώς επίσης να λειτουργούν πλέον ορθολογικά οι Εθνικοί Θεσμοί, χωρίς τους οποίους είναι αδύνατη η παραγωγή πλούτου σε μία χώρα.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗ ΔΙΚΑΙΟΣΥΝΗ
Η δικαιοσύνη αποτελεί ένα αγαθό του δημόσιου βίου, που έχει ως απώτερο σκοπό την ευδαιμονία και την ασφάλεια των πολιτών, καθώς και τη διατήρηση της κοινωνικής συνοχής.
Όμως, το σύστημα απόδοσης της δικαιοσύνης συνδέεται άρρηκτα και εξαρτάται από τους νόμους που έχουν ψηφιστεί, ευρισκόμενοι σε ισχύ σε κάθε κράτος.
Ως εκ τούτου, όσο πιο αναποτελεσματικοί, περίπλοκοι και πολυάριθμοι οι νόμοι ενός κράτους, τόσο πιο αναποτελεσματική και αργή η διαδικασία απόδοσης Δικαιοσύνης.
Η ΕΛΛΗΝΙΚΗ ΛΥΣΗ έχει συγκεκριμένες και ρεαλιστικές προτάσεις για την αναδιάρθρωση και τον εκσυγχρονισμό της Ελληνικής Δικαιοσύνης, ώστε ο Πολίτης να αισθάνεται ασφαλής και προστατευμένος, οι νόμοι να ισχύουν για όλα τα πρόσωπα ανεξαρτήτως αν είναι απλοί πολίτες ή άτομα με ισχύ και εξουσία, το κράτος να λειτουργεί εύρυθμα και να μην τίθεται σε κίνδυνο η κοινωνική συνοχή.
Οι προτάσεις της ΕΛΛΗΝΙΚΗΣ ΛΥΣΗΣ για την αναδιάρθρωση και τον εκσυγχρονισμό της δικαιοσύνης, είναι οι εξής: 1.  Δημιουργία ειδικής Επιτροπής, που θα ελέγχεται άμεσα από τον Πρωθυπουργό, θα απαρτίζεται από αδιάφθορους Δικαστικούς, οι οποίοι θα έχουν πλέον συνταξιοδοτηθεί και θα έχουν ως αρμοδιότητα τον έλεγχο και την αξιολόγηση της Δικαιοσύνης, την επισήμανση των προβλημάτων και την κατάθεση προτάσεων-λύσεων γι' αυτά.
2. Έλεγχος της συνταγματικότητας των Νομοσχεδίων, των τροπολογιών και των Π.Δ. από το ΣτΕ, προτού αυτά κατατεθούν για ψήφιση στη Βουλή και τεθούν σε ισχύ.
3.  Δημιουργία Ηλεκτρονικού Αρχείου στο οποίο θα καταχωρούνται οι αποφάσεις των Δικαστηρίων όλης της χώρας, με το ονοματεπώνυμο του δικαστή.
Έτσι, θα δημιουργηθεί μια ενιαία, ολοκληρωμένη, πλήρης και προσβάσιμη από όλους Ηλεκτρονική Βάση Νομολογίας των Ελληνικών Δικαστηρίων, όπως ισχύει στις περισσότερες Ευρωπαϊκές χώρες.
4.  Δημιουργία Ολοκληρωμένου Ηλεκτρονικού Συστήματος Διαχείρισης Δικαστικών Υποθέσεων Πολιτικής, Διοικητικής και Ποινικής Δικαιοσύνης.
5.  Βελτίωση και εκσυγχρονισμός των ψηφιακών υπηρεσιών του Ελεγκτικού Συνεδρίου.
6.  Καταπολέμηση της βραδύτητας απονομής δικαιοσύνης και επιτάχυνση των διαδικασιών.
Είναι απαράδεκτο η εκδίκαση μιας υπόθεσης να φτάνει τα 4-5 χρόνια αναμονής!
Η ΕΛΛΗΝΙΚΗ ΛΥΣΗ προτείνει μέτρα για την καταπολέμηση του θλιβερού αυτού φαινομένου που εμποδίζει την εύρυθμη και ομαλή απόδοση Δικαιοσύνης.
7.  Άμεση πρόσληψη δικαστών, εφόσον οι υπάρχοντες δεν επαρκούν, για την εκδίκαση των πολυάριθμων δικαστικών υποθέσεων που βρίσκονται σε αναμονή.
8.  Ηλεκτρονικό Αρχείο και μητρώο κρατουμένων από όλα τα καταστήματα κράτησης της χώρας.
9.  Άμεση εφαρμογή και χρήση ηλεκτρονικών μέσων επιτήρησης υποδίκων, καταδίκων και κρατουμένων που βρίσκονται σε άδεια.
10.  Άμεση κατάργηση της βουλευτικής Ασυλίας και του νόμου «Περί Ευθύνης Υπουργών».
11.  Αλλαγή του Νόμου περί «Ισόβιας Κάθειρξης». Η Ισόβια Κάθειρξη θα είναι κάθειρξη εφ' όρου ζωής και όχι 25 ετών, όπως ισχύει σήμερα.
12.  Στα ποινικά αδικήματα που θα επισύρουν ποινή Ισόβιας κάθειρξης, θα συμπεριληφθούν επιπλέον και τα κάτωθι αδικήματα:
Εμπορία Ναρκωτικών, Κατάχρηση Δημοσίου Χρήματος, Εμπορία ανθρώπων, Παιδεραστία, συμμετοχή σε τρομοκρατικές οργανώσεις και διακίνηση λαθρομεταναστών.
Επιπρόσθετα, για το αδίκημα της παιδεραστίας, πέρα από την ισόβια κάθειρξη, προτείνεται και ένα μέτρο το οποίο έχει αρχίσει τα τελευταία χρόνια να εφαρμόζεται στην Αυστραλία και είναι η χορήγηση ένεσης στους παιδεραστές, η οποία προκαλεί στειρότητα και ανικανότητα.
13. Μεταφορά αρμοδιοτήτων σε υπηρεσιακά νομικά συμβούλια
Η ΕΛΛΗΝΙΚΗ ΛΥΣΗ έχει ρεαλιστικές και άμεσα εφαρμόσιμες λύσεις για τη ριζική αναδιάρθρωση και τον εκσυγχρονισμό της δικαιοσύνη.
Διαθέτουμε την ΤΟΛΜΗ και τη ΒΟΥΛΗΣΗ να εφαρμόσουμε όλα τα μέτρα.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΚΑΙΝΟΤΟΜΙΑ
Οι Ελληνικές κυβερνήσεις που έχουν περάσει από τη χώρα έως και σήμερα δεν έχουν ενδιαφερθεί για την ανάπτυξη του τομέα της καινοτομίας, ο οποίος είναι ύψιστης σημασίας για την οικονομική ανάπτυξη της Ελλάδας.
Η Καινοτομία στην Ελλάδα είναι παραγκωνισμένη, οι κυβερνήσεις δεν δίνουν κίνητρα στους πολίτες, έτσι οι διαθέσιμοι ευρωπαϊκοί πόροι και τα σχετικά κονδύλια μένουν αναξιοποίητα.
Η Ελλάδα έχει ανάγκη από δράσεις καινοτομίας, οι οποίες μπορούν να οδηγήσουν στην αύξηση των επενδύσεων και της επιχειρηματικότητας.
Αυτό μεταφράζεται σε έσοδα για το ελληνικό κράτος, αλλά και σε αύξηση της απασχόλησης σε κοινωνικό επίπεδο.
Στην Ελλάδα της κρίσης και της ύφεσης, ευτυχώς υπάρχουν ακόμα πολλοί Έλληνες που με καινοτόμες ιδέες και πατέντες αντιστέκονται!
Η ΕΛΛΗΝΙΚΗ ΛΥΣΗ νιώθει υποχρεωμένη να στηρίξει αυτούς τους Έλληνες και να τους βοηθήσει στην υλοποίηση και εφαρμογή των καινοτόμων ιδεών τους!
Η ΕΛΛΗΝΙΚΗ ΛΥΣΗ ΣΤΗΡΙΖΕΙ ΤΗΝ ΕΛΛΗΝΙΚΗ ΚΑΙΝΟΤΟΜΙΑ ΚΑΙ ΤΗ ΘΕΩΡΕΙ ΩΣ ΕΝΑΝ ΑΠΟ ΤΟΥΣ ΜΟΧΛΟΥΣ ΑΝΑΠΤΥΞΗΣ ΚΑΙ ΕΠΑΝΕΚΚΙΝΗΣΗΣ ΤΗΣ ΟΙΚΟΝΟΜΙΑΣ!
Η ΕΛΛΗΝΙΚΗ ΛΥΣΗ επιθυμεί να προάγει την καινοτομία μέσα από μια σειρά συγκεκριμένων και ρεαλιστικών προτάσεων, που μπορούν να εφαρμοστούν άμεσα και να επιδράσουν θετικά στην οικονομική και κοινωνική ζωή της χώρας.
Οι προτάσεις της ΕΛΛΗΝΙΚΗΣ ΛΥΣΗΣ είναι οι ακόλουθες: 1. Δημιουργία ανεξάρτητου γραφείου καινοτομίας το οποίο θα στελεχώνεται αποκλειστικά από τεχνοκράτες, επιτυχημένους Έλληνες επιχειρηματίες και επιστήμονες, από όλους τους επιστημονικούς κλάδους.
Το γραφείο επισήμως θα υπάγεται στο Υπουργείο Ανάπτυξης, όμως θα είναι ανεξάρτητο από πολιτικές / κομματικές παρεμβάσεις και θα έχει σαν αντικείμενο την αξιολόγηση των καινοτόμων ιδεών, την στήριξη της καινοτομίας στις νέες επιχειρήσεις και την καθοδήγηση - συμβουλευτική σε όσους νέους επιθυμούν να ασχοληθούν με τις Start Up επιχειρήσεις (νεοφυείς επιχειρήσεις) που βασίζονται και αναπτύσσονται γύρω από μια καινοτόμα ιδέα.
2.  Δημιουργία ηλεκτρονικού αρχείου στο Υπουργείο Ανάπτυξης, όπου θα υπάρχουν καταγεγραμμένες όλες οι ελληνικές Start Up επιχειρήσεις και όλες οι κατοχυρωμένες καινοτόμες ιδέες.
3.  Δημιουργία σχεδίου ολοκληρωμένης οικονομικής υποστήριξης σε νέες καινοτόμες επιχειρήσεις.
Θα καταρτιστούν προγράμματα υποστήριξης της καινοτομίας, με προσέλκυση ξένων κεφαλαίων, τη συμμετοχή του κράτους, ξένων επενδυτών και των τραπεζών.
4.  Σημαντικές φοροελαφρύνσεις σε όλες τις Start Up επιχειρήσεις, που συχνά συνδυάζουν το υψηλό ρίσκο, αλλά και την υψηλή απόδοση.
5.  Ολοκληρωτική Αλλαγή στις Σχέσεις του Κράτους με τους Πολίτες και δημιουργία ανοιχτού διαλόγου για τις καινοτόμες ιδέες και τις Start Up επιχειρήσεις.
6.  Αλλαγή Κουλτούρας στη Δημόσια Διοίκηση απέναντι στην καινοτομία.
7.  Ενίσχυση της Ιδιωτικής καινοτόμας Πρωτοβουλίας με κατοχύρωση των καινοτόμων ιδεών.
8.  Εφαρμογή του Εθνικού Στρατηγικού Πλαισίου Έρευνας και Καινοτομίας 2014-2020 (ΕΣΠΕΚ).
9.  Εφαρμογή σταθερής Πολιτικής Έρευνας και Ανάπτυξης που θα έχει στο επίκεντρο την ανάπτυξη και προώθηση της καινοτομίας.
10.  Ίδρυση εξειδικευμένων πάρκων καινοτομίας σε διάφορες μεγάλες περιφέρειες, όπου θα στεγάζονται πολλές μαζί καινοτόμες επιχειρήσεις για να εξασφαλίζεται η στενότερη συνεργασία και η καλύτερη ανάπτυξη τους.
Η ΕΛΛΗΝΙΚΗ ΛΥΣΗ στηρίζει έμπρακτα την καινοτομία! Οι ρεαλιστικές προτάσεις μας το αποδεικνύουν!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΕΞΩΤΕΡΙΚΗ ΠΟΛΙΤΙΚΗ
Το σημερινό διεθνές περιβάλλον χαρακτηρίζεται από έντονα φαινόμενα αστάθειας, ρευστότητας, υψηλής αλληλεξάρτησης και εύθραυστων ισορροπιών.
Τα διεθνή, τα περιφερειακά και τα εθνικά περιβάλλοντα ασφάλειας τείνουν να χαρακτηριστούν ως πεδία συγκριτικά ομόκεντρα.
Η ατζέντα του 21ου αιώνα περιλαμβάνει μια σειρά από προβλήματα - προκλήσεις που γίνονται ολοένα και πιο πιεστικά: πολεμικές συγκρούσεις, φυσικές καταστροφές, ενέργεια, υδάτινοι πόροι, μετανάστευση και παράνομη μετανάστευση, θρησκευτικό φονταμενταλισμό, διεθνή τρομοκρατία, οργανωμένο έγκλημα και πειρατεία, εξάπλωση όπλων μαζικής καταστροφής, πολιτιστική, πολιτική και οικονομική παγκοσμιοποίηση κλπ.
Η Ελλάδα ευρισκόμενη σε ένα κρίσιμο Γεωπολιτικό χώρο και σε ένα ραγδαία μεταβαλλόμενο γεωστρατηγικό περιβάλλον, καλείται να αντιμετωπίσει με αξιοπιστία και αποτελεσματικότητα ένα σύνολο σύνθετων και πολυδιάστατων δυνητικών προκλήσεων, κινδύνων και προβλημάτων, με τρόπο που να ευνοεί την εξασφάλιση των εθνικών της συμφερόντων.
Η πολυμερής διπλωματία αποτελεί την πλέον σύγχρονη και ραγδαία αναπτυσσόμενη τάση στην εξωτερική πολιτική, με την διεξαγωγή δηλαδή διεθνών σχέσεων μέσω της αλληλεπίδρασης επαγγελματιών διπλωματών σχετικά με θέματα που αφορούν την ειρήνη, το εμπόριο, τον πόλεμο, την οικονομία, τον πολιτισμό, το περιβάλλον και τα ανθρώπινα δικαιώματα με σκοπό την απόπειρα απόκτησης στρατηγικού πλεονεκτήματος.
Στην σύγχρονη εποχή ποικιλόμορφες απειλές της ασφάλειας και της ειρήνης παγκοσμίων διαστάσεων προσαρμόζουν τη διεθνή διπλωματία στην κυβερνοτεχνολογία, ενώ απαιτούν την επεξεργασία νέων δογμάτων αποτροπής και στρατηγικής.
Η Ελληνική διπλωματία θα πρέπει να αναζητήσει εναλλακτικές λύσεις και εναλλακτικούς συνομιλητές.
Πυρήνας της εξωτερικής πολιτικής για την ΕΛΛΗΝΙΚΗ ΛΥΣΗ είναι το Εθνικό συμφέρον.
Ανταποκρινόμενοι στις σύγχρονες εξελίξεις, αλλάζουμε σφαίρα επιρροής προς τα εκεί όπου το Εθνικό συμφέρον επιβάλλει.
Επιθυμούμε Ελληνοκεντρική εξωτερική πολιτική, με ευελιξία, χωρίς δογματισμούς στις Γεωπολιτικές και Στρατηγικές συμμαχίες.
Η σύγχρονη ΟΙΚΟΝΟΜΙΚΗ ΔΙΠΛΩΜΑΤΙΑ, σήμερα δεν αρκεί να προωθεί και να στηρίζει μόνο τα ελληνικά οικονομικά συμφέροντα στο εξωτερικό, αλλά και να εισάγει μηχανισμούς αξιοποίησης νέων παγκόσμιων τάσεων.
Ως εκ τούτου επιδιώκουμε τα εξής: (1)  Ανάπτυξη των εμπορικών συναλλαγών και την βελτίωση των διμερών σχέσεων με την ομόδοξη Ρωσία, την ιστορικά φίλη χώρα Κίνα και άνοιγμα σε άλλες νέες αγορές.
(2)  Ανάπτυξη μέσω της Διεύθυνσης οικονομικών υποθέσεων του ΥΠΕΞ του εξαγωγικού χαρακτήρα της πρωτογενούς παραγωγής και των παραγόντων της αναπτυξιακής πολιτικής μας, με διοργάνωση συναντήσεων μεταξύ των αντιστοίχων επιχειρηματιών ανά εξαγωγικό αντικείμενο (ΕΞΩΣΤΡΕΦΕΙΑ).
Οι εταίροι μας πρέπει να καταλάβουν πως για να πληρώσουμε τα χρέη μας θα πρέπει να ανοίξουν τις αγορές τους στα προϊόντα μας και ειδικά σε αυτά του πρωτογενή μας τομέα.
Χωρίς σημαντικές εξαγωγές ειδικά στις χώρες με τις οποίες έχουμε κοινό νόμισμα και δεν επηρεάζεται από τις ανατιμήσεις, είναι αδύνατον να εξυπηρετήσουμε οποιοδήποτε χρέος.
(3)  Εντοπισμό επιλεγμένων επιχειρήσεων Ελληνικών συμφερόντων της Διασποράς, οι οποίες ενδιαφέρονται να αναπτύξουν δραστηριότητες με Έλληνες επιχειρηματίες.
(4)  Ενημέρωση των Ελληνικών επιχειρήσεων αναφορικά με αυτές τις προτάσεις συνεργασίας.
(5)  Οργάνωση συναντήσεων μεταξύ των Ελλήνων επιχειρηματιών της Ελλάδας και του εξωτερικού κατά τη διάρκεια εκδήλωσης επιχειρηματικών συναντήσεων, συνεργατικού τύπου (Partenariat).
Η ΠΟΛΙΤΙΣΤΙΚΗ ΔΙΠΛΩΜΑΤΙΑ αντιμετωπίζεται ως εργαλείο εν αφθονία σε μια χώρα εν υπνώσει.
Είμαστε μία χώρα που έχει θεωρηθεί και από την διεθνή κοινότητα συνεχιστής της αρχαίας ελληνικής και βυζαντινής παράδοσης, καθώς και το μέρος όπου πρωτοεμφανίστηκαν δομικά για το σύγχρονο δυτικό πολιτισμό στοιχεία όπως η Δημοκρατία, η Φιλοσοφία και ο Ολυμπισμός.
Η χώρα αποτελεί παράδειγμα σύγχρονης Πολιτείας, είναι υπερήφανη για την Ιστορία, τον Πολιτισμό και τα κατορθώματα του λαού της,
αλλά την ίδια στιγμή δεν κάνει τίποτα επί του πρακτέου για να δικαιολογήσει την ίδια την ταυτολογική της συγγένεια με το «ένδοξο παρελθόν».
Η ΕΛΛΗΝΙΚΗ ΛΥΣΗ θα δημιουργήσει τομέα Γεωπολιτισμού στο ΥΠΕΞ. Θα διεκδικήσει τα καπηλευθέντα ιστορικά στοιχεία από τρίτους και την υπεράσπιση των δίκαιων και ιστορικά αποδεικνυόμενων Ελληνικών θέσεων.
Θα προβεί σε διαχείριση των Πολιτιστικών αυτών πόρων, όπου μέχρι τώρα θα μπορούσε να θεωρηθεί όχι μόνο ανεπαρκής αλλά και αντίθετη σε κάθε έννοια ορθολογικής εκμετάλλευσης ενός «προϊόντος» στα πλαίσια του σύγχρονου marketing.
Θα συστήσει ειδικό τομέα για την προστασία των εκτός συνόρων Ελλήνων.
Στην ΔΙΕΘΝΗ ΔΙΠΛΩΜΑΤΙΑ και ΕΞΩΤΕΡΙΚΗ ΠΟΛΙΤΙΚΗ, Η ΕΛΛΗΝΙΚΗ ΛΥΣΗ αδιαπραγμάτευτα θα διαφυλάξει τα εθνικά κυριαρχικά δικαιώματα σε ξηρά, θάλασσα και αέρα.
Σχετικά με την FYROM: Οποιαδήποτε ονομασία του κρατιδίου αυτού δεν θα περιέχει τον όρο Μακεδονία ή παράγωγο αυτού, διότι η Μακεδονία είναι μία και είναι Ελληνική.
Σχετικά με το Αιγαίο: Ανεξάρτητα του μεγέθους και της γεωγραφικής τους θέσης έχουν όλα τα νησιά υφαλοκρηπίδα, αιγιαλίτιδα ζώνη και εναέριο χώρο, στοιχεία που σύμφωνα με το διεθνές δίκαιο ορίζουν σαφώς τα όρια της Ελληνικής επικράτειας.
Αδιάλειπτος επιτήρηση και δυναμική υπεράσπιση της εθνικής κυριαρχίας.
Σχετικά με την ΑΟΖ: Άμεση άσκηση του κυριαρχικού δικαιώματος του καθορισμού των ΑΟΖ.
Σχετικά με την Θράκη: Περιορισμός του Τουρκικού Προξενείου της Κομοτηνής στα καθαρά προξενικά καθήκοντα.
Επαγρύπνηση και μέριμνα για την προστασία των Ελληνικών μειονοτήτων, όπου και αν βρίσκονται.
Σχετικά με την Κύπρο: Υποστήριξη της Κυπριακής Δημοκρατίας από το Ελληνικό κράτος, σε ότι αφορά την εφαρμογή των ψηφισμάτων και αποφάσεων του ΟΗΕ για την αποχώρηση των τουρκικών στρατευμάτων κατοχής, την επανασύσταση ενιαίου και ανεξάρτητου Κυπριακού κράτους με απομάκρυνση των εποίκων, την επαναφορά της πληθυσμιακής σύνθεσης ανάλογης του 1974 και την καταβολή Τουρκικών αποζημιώσεων.
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΕΘΝΙΚΗ ΑΜΥΝΑ
Θεωρούμε ότι οι Ένοπλες Δυνάμεις (Ε.Δ.) είναι ο θεσμικός παράγων για την διασφάλιση της εθνικής ανεξαρτησίας της εδαφικής ακεραιότητας και της αξιοπρέπειας της πατρίδας και των πολιτών της.
Επίσης με τις ένοπλες δυνάμεις πρέπει να εξασφαλίζονται και να προωθούνται τα εθνικά συμφέροντα.
Το υψηλό επίπεδο εκπαίδευσης και εξειδίκευσης του προσωπικού χρήζει συνολικής αναδιαμόρφωσης από το κατώτερο μέχρι το ανώτερο επίπεδο καθώς με τις σημερινές επιλογές της κυβέρνησης κινδυνεύει να χαθεί, καθότι το προσωπικό σε πολλές περιπτώσεις απασχολείται σε αντικείμενα άσχετα με τα καθήκοντα του.
Η Ελλάδα δεν έχει ορίσει ΑΟΖ με καμία γείτονα χώρα, αν και έχει το δικαίωμα να το πράξει σύμφωνα με το Διεθνές Δίκαιο της Θάλασσας και τη διεθνή νομοθεσία.
Ωστόσο το ΥΠΕΘΑ σε συνεργασία με τα άλλα συναρμόδια υπουργεία θα προβεί σε αυτή την ενέργεια.
Το προσωπικό των Ενόπλων Δυνάμεων έχει υποστεί υποβάθμιση του επιπέδου διαβίωσής τους καθώς δεν υπάρχει άμεση αναγνώριση των κινδύνων που διατρέχουν οι εργαζόμενοι, οι αποδοχές συνεχώς μειώνονται ενώ ταυτόχρονα οι απαιτήσεις και οι κίνδυνοι αυξάνονται.
Ο αμυντικός μηχανισμός και το σύστημα ασφαλείας της χώρας μας έχει υποβαθμιστεί κάθετα ενώ ο επιδιωκόμενος στόχος στο πλαίσιο των αλλαγών είναι η συγκρότηση ενός αμυντικού μηχανισμού που θα εκμεταλλεύεται το ανθρώπινο δυναμικό και τους απαραίτητους οικονομικούς πόρους για την επίτευξη του στόχου που είναι η εθνική εδαφική ακεραιότητα και η ασφάλεια.
Ως εκ τούτου, η ανάπτυξη μιας βιώσιμης πολεμικής βιομηχανίας ικανής να υποστηρίζει τις ανάγκες των ενόπλων δυνάμεων αλλά και να διαθέτει εξαγωγικό προσανατολισμό είναι απαραίτητη καθώς με αυτό τον τρόπο μπορεί να επιτευχθεί η μικρότερη δυνατή εξάρτηση από πηγές του εξωτερικού για το εθνικό συμφέρον.
Η μεταρρύθμιση στις Ένοπλες Δυνάμεις της χώρας μας είναι εθνική ανάγκη, για την ριζική μεταβολή στην οργάνωση των ενόπλων δυνάμεων με σκοπό τη δημιουργία ενός μικρότερου ευέλικτου αλλά και πιο αξιόμαχου αποτρεπτικού αμυντικού μηχανισμού.
Όπως επίσης οι δυνατότητες σύναψης νέων συμμαχιών λαμβάνοντας υπόψη τις νέες συνθήκες που επικρατούν στην ευρύτερη γεωγραφικά περιοχή της ΝΑ Μεσογείου, οι οποίες είναι πολύ διαφορετικές από αυτές που επικρατούσαν πριν από 60 χρόνια, οπότε ξεκίνησε να εφαρμόζεται η πολιτική του «Ανήκουμε στη Δύση» και το εθνικό συμφέρον.
Οι απειλές, είναι σημαντικά διαφοροποιημένες ως προς την κατεύθυνση, την ποιότητα και το είδος τους, με συνέπεια να επανεξετάζουμε ριζικά την προέλευση των συγχρόνων προμηθειών, ώστε να ανταποκρίνεται στις πραγματικές αμυντικές ανάγκες της χώρας και να στηρίζει την ανάπτυξη της εθνικής οικονομίας.
Η συμμετοχή δυνάμεων στις δραστηριότητες των διεθνών οργανισμών είναι θέμα πολιτικό και πρέπει να εξετάζεται κατά περίπτωση, λαμβανομένων υπόψη των λοιπών Εθνικών υποχρεώσεων και το εθνικό συμφέρον.
Επιβάλλεται η παροχή κινήτρων στην έρευνα και ανάπτυξη νέων αμυντικών τεχνολογιών και ενθάρρυνση συνεργασίας με ερευνητικά ιδρύματα και Πανεπιστήμια.
Η Πολιτεία πρέπει να τιμά και φροντίζει όλο το στρατιωτικό προσωπικό, εν ενεργεία, εφέδρους και αποστράτους.
Η εφαρμογή αξιοκρατικού συστήματος αξιολόγησης στελεχών πρέπει να είναι η κορωνίδα των προσπαθειών μας καθόσον η υπεροχή του έμψυχου υλικού μας αποτελεί το βασικό πολλαπλασιαστή της ισχύος μας.
Οι Ε.Δ πρέπει να παραμένουν ακομμάτιστες. Θέματα σταδιοδρομίας, εξέλιξης, αξιολόγησης και αξιοκρατίας επηρεάζουν τα μέγιστα στην απόδοση του προσωπικού.
Επίσης θα θεσπιστούν επαγγελματικά κριτήρια για την κάλυψη των θέσεων υψηλής ευθύνης με την εφαρμογή αξιοκρατικού συστήματος αξιολόγηση στελεχών.
Το Πρόγραμμα Μεταρρυθμίσεων
1. Αναδιάταξη στρατιωτικών συνεργασιών: Οι μέχρι τώρα εμπειρίες από την συμμετοχή μας στην Νοτιοατλαντική Συμμαχία, σε σχέση με τις εμπλοκές μας με την γείτονα χώρα (Κύπρο 1974, Ίμια 1996), δημιουργούν ανασφάλεια για την ακεραιότητα της χώρας.
Επιθυμούμε και επιδιώκουμε την άμεση, ουσιαστική συνεργασία με οποιαδήποτε φιλική χώρα, με κριτήριο το συμφέρον της πατρίδας μας, στα θέματα Άμυνας και Εθνικής Ασφάλειας.
Στο πλαίσιο αυτό, επιδιώκουμε τη συνεργασία σε θέματα υποδομών, εξοπλισμών, επιχειρησιακά και πληροφοριών.
2.  Η απεμπλοκή των στρατευμάτων μας από τις αποστολές του ΝΑΤΟ ή του ΟΗΕ είναι αναγκαία, όταν δεν υπάρχει εθνικό συμφέρον, τόσο για την προστασία του ανθρώπινου δυναμικού των ενόπλων δυνάμεων, όσο και για περιστολή των δαπανών.
3.  Αναθεώρηση Αμυντικού δόγματος: Οι γεωπολιτικές και γεωστρατηγικές εξελίξεις στην περιοχή της Ν.Α. Μεσογείου, επιβάλουν την αναθεώρηση των Εθνικών στόχων, καθώς αν δεχτούμε επίθεση ή στρατιωτική παρέμβαση στα διεθνώς κατοχυρωμένα συμφέροντα μας, τότε το πεδίο αντιπαράθεσης δεν θα είναι ο δικός μας χώρος αλλά του αντιπάλου.
Αυτό το δόγμα πέρα από στρατιωτική πρέπει να έχει και σαφή πολιτική διάσταση.
Πρέπει να επιδιωχτούν στρατηγικές συμμαχίες και συνεργασίες σε επιχειρησιακό επίπεδο με χώρες που γειτνιάζουν με την Ελληνική ΑΟΖ ή άλλες συμμαχίες, πάντα βέβαια με πρωταρχικό λόγο το εθνικό συμφέρον.
4.  Επίλυση των οικονομικών προβλημάτων και των αδικιών που δημιούργησαν οι Μνημονιακές Κυβερνήσεις στο εν ενεργεία στελεχιακό δυναμικό των Ενόπλων Δυνάμεων και στο εν αποστρατεία προσωπικό.
Άμεση απεξάρτηση από τα πολιτικά δεσμά των μνημονίων.
Αποκατάσταση των αδικιών που έχουν διαπράξει οι Μνημονιακές κυβερνήσεις ΠΑΣΟΚ-ΝΔ και ΣΥΡΙΖΑ-ΑΝΕΛ κατά των εν ενεργεία και εν αποστρατεία στελεχών των ΕΔ και επιστροφή των χρημάτων που τους έχουν αφαιρεθεί από το εισόδημά τους, που έχουν επιδικαστεί και που έχουν κριθεί από το ΣτΕ ως αντισυνταγματικές.
5.  Αναβάθμιση των στρατιωτικών εργοστασίων (ΕΑΒ, ΕΒΟ και ΕΛΒΟ), με συμφωνίες συμπαραγωγής οπλικών συστημάτων από οποιαδήποτε φιλική χώρα και με κριτήριο το εθνικό συμφέρον.
Ανάθεση ερευνητικών και αναπτυξιακών προγραμμάτων στις εγχώριες αμυντικές βιομηχανίες και συμμετοχή τους σε κοινά προγράμματα με Εργοστάσια ξένων χωρών με κριτήριο το εθνικό συμφέρον.
6.  Συγκρότηση Ειδικής Ομάδας στο ΥΠΕΘΑ, που θα συγκεντρώσει τις Ελληνικές Εφευρέσεις και οι οποίες, αφού αξιολογηθούν, θα διερευνηθεί η δυνατότητά συμπαραγωγής τους με Εργοστάσια     ξένων και φιλικά προσκείμενων χωρών με την χώρα μας και πάντα με κορωνίδα το εθνικό συμφέρον.
Πέραν τούτου, θα επιδιωχθεί η ανταλλαγή τεχνογνωσίας και η συμπαραγωγή αμυντικού και στρατιωτικού υλικού, που θα καλύψει είτε εγχώριες ανάγκες, είτε θα αποτελεί εξαγώγιμο υλικό.
7.  Διαφάνεια στις προμήθειες, επανέλεγχος των υφιστάμενων νομοθετικών κενών, υποστηρίζουμε με συνέπεια τη διαφάνεια στους αμυντικούς εξοπλισμούς και προτείνουμε:
α. την ενίσχυση της εγχώριας επιχειρηματικότητας και τη συνεργασία με ελληνικά εκπαιδευτικά ιδρύματα και φορείς.
Η αναζήτηση τεχνολογικών καινοτομιών και η στροφή σε προϊόντα υψηλής τεχνολογίας.
Επίσης, σε πολυεθνικά προγράμματα ανάπτυξης συμπαραγωγής και υποστήριξης, ανάλογα με το εθνικό συμφέρον
και β. για όλες τις προμήθειες, ανοικτούς διεθνείς μειοδοτικούς διαγωνισμούς, υπό τον έλεγχο της αρμόδιας Επιτροπής της Ελληνικής Βουλής και την πλήρη κατάργηση των απευθείας αναθέσεων.
8.  Τη δυνατότητα μισθώσεως δεξαμενών των ναυπηγείων σε χώρες φιλικά προσκείμενες στην Ελλάδα, για επισκευή ή και κατασκευή πλοίων, με σημαντικό τίμημα για τη χώρα και για χρονικό διάστημα που θα συμφωνηθεί με διακρατική συμφωνία.
9.  Εκμετάλλευση των υπαρχόντων υποδομών για την αναβάθμιση της εκπαίδευσης στελεχών και την εισροή εσόδων από τρίτες χώρες:
Με την αναβάθμιση της εκπαίδευσης στα ΑΣΕΙ, την ΑΣΠ και τη ΣΕΘΑ, αναγνωρίζοντας ως Μεταπτυχιακό Τίτλο Σπουδών των αποφοίτηση από τις Σχολές ΑΣΠ και ΣΕΘΑ.
Η συνεχής αξιολόγηση στην εκπαίδευση εξασφαλίζει την αξιοποίηση αλλά και την εξέλιξη κάθε στελέχους ανάλογα με τις ικανότητές του, έτσι εξασφαλίζεται η τοποθέτηση του κατάλληλου ανθρώπου στην κατάλληλη θέση και αποφεύγονται φαινόμενα εξωθεσμικών αλλά και εσωτερικών συντεχνιακών παρεμβάσεων.
10.  Εκμετάλλευση και αξιοποίηση των νέων τεχνολογιών, και η συμμετοχή σε πολυεθνικά προγράμματα ανάπτυξης συμπαραγωγής και υποστήριξης είναι αποτελεσματικά και οικονομικά επωφελή σε βάθος χρόνου και πρέπει να επιδιωχθεί η συμμετοχή μας ανάλογα με το εθνικό συμφέρον,
ενώ επιδίωξη μας είναι η εκπαίδευση στελεχών συμμαχικών και φίλιων χωρών με όφελος την δημιουργία εσόδων και ενδυνάμωση σχέσεων μεταξύ των χωρών.
11.  Επίλυση του στεγαστικού προβλήματος του εν ενεργεία στρατιωτικού προσωπικού, με την αξιοποίηση (εγκαταλελειμμένων) στρατοπέδων που είναι πλησίον ή εντός οικιστικής ζώνης.
12.  Θα χαραχθεί ενιαία πολιτική αντιμετωπίσεων των κοινών προβλημάτων των ένστολων και για τα ζητήματα γενικότερου ενδιαφέροντος όπως τη βιωσιμότητα του ασφαλιστικού συστήματος, αλλά και τα θεσμικά προβλήματα
Την αναβάθμιση των αποδοχών και της εργασιακής σχέσης του προσωπικού.
13.  Ίδρυση Φορέα Προώθησης Εξαγωγών και Προμηθειών αμυντικού Υλικού.
Με τον τρόπο αυτό θα μπει τάξη στο ήδη χαώδες σύστημα Προμηθειών και θα μπορεί άμεσα να υπάρχει πρόσβαση από το ΥΠΕΘΑ στη λίστα με τις ενεργές εταιρείες που εμπλέκονται με την παροχή υλικών ή και υπηρεσιών στο ΥΠΕΘΑ.
Επίσης, με το Φορέα Προώθησης Αμυντικού Υλικού, θα επιδιωχθεί η προώθηση των υλικών που παράγουν τα ελληνικά εργοστάσια αμυντικού υλικού σε τρίτες χώρες.
Τα στρατιωτικά εργοστάσια που υπάρχουν στην Ελλάδα έχουν πολλές δυνατότητες προσφοράς, ενώ μπορούν να συνδράμουν αποφασιστικά στην παραγωγή και στη στήριξη των κοινωνικών δομών εν καιρώ ειρήνης.
Αποτελούν έναν παραμελημένο μοχλό ανάπτυξης της οικονομίας της χώρας και η Ελληνική Λύση έχει καταρτίσει ειδικό πρόγραμμα εκμετάλλευσης τους από τα εξειδικευμένα μέλη της.
Οι δυνατότητες αύξησης του ΑΕΠ, των εσόδων της χώρας και των θέσεων απασχόλησης από το συγκριμένο τομέα είναι πάρα πολύ μεγάλες, συμβάλλοντας σημαντικά στη χρηματοδότηση των άλλων μερών του προγράμματος μας.
14.  Δημιουργία Ανεξάρτητης Αρχής Ελεγκτών των Προμηθειών στις ΕΔ.
Η Αρχή αυτή θα ελέγχει τις Προμήθειες Υλικών των ΕΔ και η αναβάθμιση της με κατάλληλο προσωπικό, μέσα, διαδικασίες του κεντρικού φορέα της γενικής διεύθυνσης αμυντικών εξοπλισμών για παρακολούθηση, σχεδίαση, υλοποίηση και υποστήριξη της ανάπτυξης της εθνικής βιομηχανίας.
Η αρχή αυτή θα είναι στα διεθνή πρότυπα, στελεχωμένη από απολύτως εξειδικευμένο προσωπικό, διακομματικό και επιστημονικά κατηρτισμένο.
15.  Επανα-ενεργοποίηση των απαραίτητων και σύγχρονων στρατιωτικών μονάδων για την ασφάλεια της Ελληνικής Επικρατείας και στελέχωση αυτών με προσωπικό κατά προτίμηση προσφάτως απολυόμενων, αφού δοθούν ελκυστικά κίνητρα
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΑΣΦΑΛΕΙΑ ΤΟΥ ΠΟΛΙΤΗ
Τα στελέχη των Σωμάτων Ασφαλείας αποτελούν για την ΕΛΛΗΝΙΚΗ ΛΥΣΗ την εσωτερική ασπίδα ασφαλείας των Ελλήνων Πολιτών έναντι των χιλιάδων μεταναστών, των σύγχρονων εγκληματιών, των αδίστακτων λαθρεμπόρων και γενικώς των παράνομων ανθρώπων με έντονη παραβατική συμπεριφορά.
Επίσης, στην τρομοκρατία, στις ασύμμετρες απειλές, στις νέες μορφές εγκληματικότητας, στην εμπορία ανθρώπων, τα εγκλήματα κατά των παιδιών.
Οι Αρχές «Ασφάλεια και Ελευθερία» αποτελούν μέρος των ανθρωπίνων και ατομικών δικαιωμάτων του πολίτη και είναι σημαντικές για την ΕΛΛΗΝΙΚΗ ΛΥΣΗ - ενώ βασικό κριτήριο είναι τα σαφή όρια που δεν περιορίζουν τα δικαιώματα και τις υποχρεώσεις όλων των πολιτών.
Η ασφάλεια των πολιτών, ο σεβασμός και η τήρηση των νόμων από όλους όσους κατοικούν στην Ελλάδα, αποτελούν θεμελιώδεις υποχρεώσεις του Κράτους, ενώ δεν μπορεί να υπάρξει οικονομική ανάκαμψη χωρίς ασφαλές περιβάλλον.
Η Δημόσια Ασφάλεια, ειδικά η προστασία της ζωής και της περιουσίας των πολιτών, δεν είναι διαπραγματεύσιμα ούτε αποτελούν αντικείμενο μικροπολιτικής και κομματικής εκμετάλλευσης ή τρόπο επιβολής κομματικής γραμμής.
Η πολιτεία πρέπει να αναπτύξει νέες πολιτικές ώστε οι αστυνομικές υπηρεσίες να εκπληρώνουν με επιτυχία την αποστολή τους.
Προτάσεις και λύσεις Σε πολιτικό Επίπεδο
1. (α) Είναι απαραίτητες οι αλλαγές στην οργάνωση, τη δομή και τη λειτουργία της ελληνικής αστυνομίας σύμφωνα με τα επιτυχημένα διεθνή πρότυπα.
(β) Ανασύσταση του Υπ. Δημόσιας Ασφαλείας και υπαγωγή σε αυτό όλων των Σωμάτων Ασφαλείας και της ΕΥΠ.
2.  Τοποθέτηση στη θέση Γενικού Γραμματέα ενός Απόστρατου Αξιωματικού των Σωμάτων Ασφαλείας, καταξιωμένου στο χώρο του και με όλα τα τυπικά προσόντα.
3.  Συμμετοχή του Υπουργού, Υφυπουργού και των εκάστοτε Αρχηγών της Ελληνικής Αστυνομίας (ΕΛ.ΑΣ), του Πυροσβεστικού Σώματος (Π.Σ) και του Λιμενικού Σώματος (Λ.Σ) στο Συμβούλιο Εθνικής Ασφαλείας (Σ.Ε.Α).
4.  Επαναπροσδιορισμός των Κανόνων Εμπλοκής κυρίως του προσωπικού της ΕΛ.ΑΣ, λόγω του συνεχώς οξυνόμενου προβλήματος των μεταναστών και των παραβατικών ενεργειών τους εναντίων των Ελλήνων Πολιτών.
5.  Αναδιοργάνωση της ΕΥΠ σύμφωνα με τα διεθνή πρότυπα.
6.  Συνεργασία τόσο των Σωμάτων Ασφαλείας όσο και της ΕΥΠ σε θέματα εκπαίδευσης, υλικών, αλλά και επιχειρησιακά, με αντίστοιχες Υπηρεσίες άλλων χωρών.
7.  Αξιοκρατικά και αντικειμενικά κριτήρια σε τοποθετήσεις, μεταθέσεις, προαγωγές και απαγόρευση δυνατοτήτων κομματικών η άλλων παρεμβάσεων
Σε Επιχειρησιακό - Διοικητικό Επίπεδο
1.  Τη δημιουργία ειδικών τμημάτων της Ελλάς με εξειδίκευση σε ιδιαίτερα εγκλήματα.
2.  Την αναδιοργάνωση και την αναβάθμιση του ρόλου και του έργου της τουριστικής Αστυνομίας, σε μέρη που σφύζουν από τουρισμό,
ώστε να αποφεύγονται κρούσματα και αίσχη αισχροκέρδειας, για τον έλεγχο καταστημάτων προς αποφυγή εκμετάλλευσης σε οικονομικό επίπεδο αλλά και ποιοτικό.
3.  Συγκρότηση μιας Μονάδας Αεροπορικών Μέσων της ΕΛ.ΑΣ., του Π.Σ. και του ΑΛΣ σε αεροδρόμιο της Πολεμικής Αεροπορίας, για ευκολότερο και αμεσότερο συντονισμό, συντήρηση και διαχείριση των πτητικών μέσων.
Εκπαίδευση και συντήρηση εκπαίδευσης των χειριστών στη Διακλαδική Ακαδημία Ελικοπτέρων των Ενόπλων Δυνάμεων.
4. Εντατικοποίηση του ελέγχου των εισερχομένων στη χώρα από ξηράς και θαλάσσης ώστε να μειωθεί δραστικά ο δείκτης εγκληματικότητας που οφείλεται σε αλλοδαπούς.
ΕΛΛΗΝΙΚΗ ΑΣΤΥΝΟΜΙΑ
1.  Αναδιοργάνωση της Δομής Διοίκησης και Επιχειρησιακού Ελέγχου της ΕΛ.ΑΣ.
2.  Απόσυρση αστυνομικών από την προστασία Υψηλών και Ειδικών Προσώπων διοικητικών θέσεων, με αξιοποίηση τους σε ενεργές υπηρεσίες υπηρέτησης της ασφάλειας του πολίτη.
3.  Επαναλειτουργία της συνοροφυλακής σε ειδική διεύθυνση της ΕΛ.ΑΣ., με μοναδικό σκοπό την αποτροπή εισόδου και το χειρισμό παράνομων μεταναστών, με ειδική εκπαίδευση και εξοπλισμό, χρήση νέων τεχνολογιών (drones και Google Map).
Τα Drones πρέπει να προμηθευτούν από την Ελληνική αγορά, ώστε να ενισχυθεί η νέα αυτή τεχνολογία στη χώρα μας,
καθότι υπάρχουν πολλοί φορείς στην Ελλάδα (Δημόσιο και ιδιωτικό τομέα), που έχουν έτοιμα προγράμματα με αυτή την τεχνολογία και είναι έτοιμοι να τα θέσουν στην παραγωγή.
4.  Πρόσληψη προσωπικού κατά προτίμηση από τους παραμεθόριους νομούς, καθώς και ανεξάρτητη νομοθετική και θεσμική αποστολή με βάση τα πρότυπα των Η.Π.Α., για την αποκατάσταση της ασφάλειας των συνόρων από αόπλους εισβολείς (μετανάστες).
5.  Την πρόληψη του αναγκαίου επιστημονικού προσωπικού, την συνεχόμενη εκπαίδευση όλου του προσωπικού για την άρτια εκτέλεση του έργου που επιτελούν, την περαιτέρω ενίσχυση του θεσμού των πεζών περιπολιών, την εντατικοποίηση της προστασίας της υπαίθρου.
6.  Επέκταση λειτουργίας της δίκυκλης αστυνόμευσης με ποδήλατο σε τουριστικούς χώρους εκτός Αττικής.
7.  Προμήθεια του κατάλληλου υλικοτεχνικού εξοπλισμού στην ΕΛ.ΑΣ για την αμέριστη και ορθή υλοποίηση του έργου της, αντίστοιχου των σύγχρονων απαιτήσεων.
Συνεχείς μετεκπαιδεύσεις καθ’ όσον η μορφή της παραβατικότητας καθημερινά αλλάζει.
8.  Ενίσχυση με εξειδικευμένο προσωπικό της Διεύθυνσης Εγκληματολογικών Ερευνών και επέκταση της συνεργασίας της με άλλες αντίστοιχες Υπηρεσίες άλλων χωρών.
9.  Αναδιάρθρωση και ενίσχυση των Μ.Α.Τ και Υ.Μ.Ε.Τ με προσωπικό και υλικοτεχνική υποδομή για επιτυχή υλοποίηση του έργου τους.
10.  Την επανασύσταση των απαραίτητων αστυνομικών τμημάτων ή υποκαταστημάτων τους, κατά τέτοιο τρόπο, ώστε η Αστυνομία να προστατεύει όλους τους πολίτες της χώρας που ζουν στις πόλεις ή στην ύπαιθρο.
ΠΥΡΟΣΒΕΣΤΙΚΟ ΣΩΜΑ
1. Αναδιοργάνωση της Δομής Διοίκησης και Επιχειρησιακού Ελέγχου του Πυροσβεστικού Σώματος.
2.  Εκσυγχρονισμός του πυροσβεστικού Σώματος (ΠΣ) με νέα υλικά και μέσα, με την υπογραφή διακρατικής συμφωνίας με όποιο δήποτε φιλικό κράτος, προσφέρει την καλύτερη ποιότητα στην καλύτερη τιμή.
3.  Αναβάθμιση και ενίσχυση του Σώματος μέσω του ανεφοδιασμού με τον απαραίτητο εξοπλισμό της σύγχρονης τεχνολογίας.
4.  Της πρόσληψης ικανού αριθμού πυροσβεστών για την κάλυψη όλων των προβλεπόμενων θέσεων του οργανογράμματος.
5.  Προμήθεια Πυροσβεστικών Αεροσκαφών και ελικοπτέρων και ένταξή τους σε επίπεδο τεχνικής υποστήριξης στην Πολεμική Αεροπορία
6.  Σταδιακή αναβάθμιση και εξοπλισμό των Πυροσβεστικών Οχημάτων με νέες τεχνολογίες.
7.  Προμήθεια των ειδικών στολών των πυροσβεστών και των εθελοντών πυροσβεστών, όπως και του λοιπού φθαρμένου ή μη λειτουργικού εξοπλισμού.
8.  Αναβάθμιση της Πυροσβεστικής Ακαδημίας με θέματα Πολιτικής Προστασίας σύμφωνα με τα Ευρωπαϊκά πρότυπα.
9.  Αναβάθμιση σε όλα τα επίπεδα, της Γενικής Γραμματείας Πολιτικού Σχεδιασμού (Γ.Γ.Π.Π) ως Σχεδιαστικού - Συντονιστικού - Επιχειρησιακού βραχίονα του Πυροσβεστικού Σώματος (ΠΣ) και ενσωμάτωσής του στο φυσικό του χώρο, αυτό της πολιτικής προστασίας μέσω της υπαγωγής του στην κεντρική διεύθυνση του Πυροσβεστικού Σώματος (Π.Σ)
10.  Αναδιάρθρωση των υπηρεσιών και επανακαθορισμός του ρόλου και ανασχεδιασμός της δομής, οργάνωσης και λειτουργίας του Αρχηγείου Πυροσβεστικού Σώματος (Α.Π.Σ.)
11.  Αποκέντρωση των δομικών λειτουργιών των υπηρεσιών του Π.Σ και αξιοποίηση των εθελοντικών μονάδων δασοπροστασίας με υλικό εξοπλισμό, καθώς και θεσμική αναγνώριση της προσφοράς τους.
12.  Καθιέρωση μαθήματος στην πρωτοβάθμια και στη δευτεροβάθμια εκπαίδευση, έτσι ώστε να γιγαντωθεί η συνείδηση προστασίας των Δασών και του φυσικού περιβάλλοντος που διαθέτει η πατρίδα μας.
13.  Κατάρτιση νέου Οργανογράμματος και αξιοκρατικά και αντικειμενικά κριτήρια σε τοποθετήσεις, μεταθέσεις, προαγωγές και απαγόρευση δυνατοτήτων κομματικών η άλλων παρεμβάσεων
ΛΙΜΕΝΙΚΟ ΣΩΜΑ
1.  Οι απαιτήσεις τα τελευταία χρόνια είναι μεγάλες για το Λιμενικό Σώμα που καλείται να τις αντιμετωπίσει (ειδικά στο Αιγαίο), ως εκ τούτου απαιτείται η Αναδιοργάνωση της Δομής Διοίκησης και Επιχειρησιακού Ελέγχου του Λιμενικού Σώματος.
2.  Άμεση ενίσχυση των μηχανισμών του λιμενικού σώματος για την καλύτερη φρούρηση,
τον έλεγχο των λιμένων της χώρας,
των λιμενικών έργων,
την προστασία της θαλάσσιας αλιείας,
τη διάσωση κινδυνευόντων στη θάλασσα,
την αντιμετώπιση διαφόρων εκτάκτων γεγονότων στη θάλασσα,
την ασφάλεια της ναυσιπλοΐας και τον έλεγχο των χωρικών υδάτων της ασφάλειας των πλοίων,
του θαλάσσιου περιβάλλοντος,
της ποιοτικής κατασκευής και συντήρησης των λιμενικών υποδομών
αλλά και των εργασιακών συνθηκών των ναυτικών.
3.  Αξιοκρατία και διαφάνεια στα Σώματα Ασφαλείας με εκσυγχρονισμό και ορθή κατανομή του προσωπικού, ένταξη στο σύστημα πανελλαδικών εξετάσεων για την εισαγωγή των υπαξιωματικών στο Σώμα.
4.  Ίδρυση και λειτουργία Ακαδημίας του Λιμενικού Σώματος και αναβάθμισή της σε επίπεδο Ανωτάτης Σχολής.
5.  Κάλυψη όλων των θέσεων που προβλέπονται στο οργανόγραμμα του Λιμενικού Σώματος με προσλήψεις προσωπικού και συνεχή εκπαίδευση για την καλύτερη αντιμετώπιση των προβλημάτων.
6.  Η καθιέρωση αξιοκρατικών κριτήριων για την επιλογή προσώπων σε υψηλόβαθμες θέσεις του Λιμενικού Σώματος,
επίσης Αξιοκρατικά και αντικειμενικά κριτήρια σε τοποθετήσεις, μεταθέσεις, προαγωγές και απαγόρευση δυνατοτήτων κομματικών η άλλων παρεμβάσεων αλλά και για τις κρίσεις των στελεχών του, αποτελεί βασική συνισταμένη στην εύρυθμη λειτουργία του Σώματος και γι' αυτό θα προχωρήσουμε άμεσα στην υλοποίησή του.
7.  Δημιουργία νέας διεύθυνσης στο Λ.Σ. με σκοπό την φύλαξη των θαλάσσιων συνόρων, (naval border security), με ειδικό εξοπλισμό και εκπαίδευση, χρήση νέων πλωτών και αεροπορικών μέσων καταλλήλων για αυτό τον σκοπό, νέας τεχνολογίας, ώστε να καλύπτουν τις επιχειρησιακές τους ανάγκες "με ειδικό βάρος'' στον έλεγχο, αποτροπή και χειρισμό των μεταναστών.
Πρόσληψη του ειδικού προσωπικού από τα παραμεθόρια νησιά κατά προτεραιότητα.
Για την ΕΛΛΗΝΙΚΗ ΛΥΣΗ η αναβάθμιση, η αναδιάρθρωση και ο εκσυγχρονισμός της Εθνικής Άμυνας, η Ασφάλεια του πολίτη και η μέριμνα για τον πολίτη είναι ΥΨΙΣΤΟ ΕΘΝΙΚΟ ΚΑΘΗΚΟΝ
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΝ ΚΟΙΝΟΒΟΥΛΕΥΤΙΣΜΟ
Το πολιτικό σύστημα της μεταπολίτευσης, το οποίο ισχύει από το 1974 μέχρι σήμερα, ονομάζεται «Τρίτη Ελληνική Δημοκρατία».
Αυτό το πολιτικό σύστημα προπαγανδίζεται από τους παράγοντες του συστήματος ως η καλύτερη δημοκρατία που γνώρισε η Ελλάδα.
Όμως, όπως όλοι γνωρίζουμε, αυτό το πολιτικό σύστημα, οδήγησε τη χώρα και το λαό στη χρεοκοπία, ή έστω, αν μη τι άλλο, δεν στάθηκε ικανό να την αποτρέψει.
Και σαν να μην έφτανε αυτό, έχουμε ήδη εισέλθει σε ένα ολισθηρό δρόμο εθνικών παραχωρήσεων.
Πέρα όμως από την οδυνηρή πραγματικότητα που βιώνουμε, μια απλή και μόνο σύγκριση των θεσμών που περιέχονται στο Σύνταγμα της Τρίτης Ελληνικής Δημοκρατίας, με αντίστοιχους άλλων ανεπτυγμένων ευρωπαϊκών κρατών, είναι ικανή να εξηγήσει την κατάσταση στην οποία βρισκόμαστε και το πολιτικό αδιέξοδο που έχουμε εισέλθει.
Επομένως αυτό το πολιτικό σύστημα θα αλλάξει ή θα τροποποιηθεί ριζικά,
ώστε αφενός να ανατραπεί η παρακμιακή πορεία της χώρας, αφετέρου να θωρακιστεί η Ελλάδα και ο Ελληνικός λαός από παρόμοιες καταστάσεις στο μέλλον, αλλά και από περιπτώσεις εθνικών περιπετειών.
Η «Ελληνική Λύση» λοιπόν προτείνει να πάμε στο μέλλον στην ΤΕΤΑΡΤΗ ΕΛΛΗΝΙΚΗ ΔΗΜΟΚΡΑΤΙΑ.
Για να γίνει όμως αυτό, για να αλλάξει δηλαδή το πολιτικό σύστημα, είναι απαραίτητο να γίνουν σημαντικές επεμβάσεις στον Καταστατικό Χάρτη της χώρας,
ο οποίος και ρυθμίζει την οργάνωση και λειτουργία του Κράτους και ιδιαίτερα τον τρόπο που λαμβάνονται οι αποφάσεις εκείνες που καθορίζουν την πορεία της Ελλάδας, την ευημερία του Ελληνικού Λαού και την επιβίωση Ελληνικού Έθνους.
Οι προτεινόμενες επεμβάσεις λαμβάνουν σοβαρά υπόψη τη σύγχρονη πραγματικότητα, την κατάσταση στην οποία βρίσκεται η χώρα και ιδίως τις πιέσεις που δέχεται η Ελλάδα ως Εθνικό Κράτος από τις δυνάμεις της παγκοσμιοποίησης (μέρος και εικόνα της οποίας είναι και η Ευρωζώνη).
Λαμβάνουν επίσης σοβαρά υπόψη ότι η διεθνείς θεσμοί, στις ράγες των οποίων κινείται η παγκοσμιοποίηση, είναι δημιουργήματα των αντιπροσωπευτικών πολιτικών συστημάτων ερήμην των λαών.
Για του λόγους αυτούς, η «Ελληνική Λύση» πιστεύει ότι ο Καταστατικός Χάρτης της χώρας δεν μπορεί να συνεχίσει να είναι αποκλειστική αρμοδιότητα του πολιτικού προσωπικού και προτείνει τη συμμετοχή του Ελληνικού Λαού στη διαμόρφωσή του.
Η παγκοσμιοποίηση, η οποία επί της ουσίας στοχεύει την κατάργηση κυρίαρχων εθνικών κρατών και τη δημιουργία μιας χωρίς σύνορα ενιαίας παγκόσμιας αγοράς κεφαλαίων, εμπορευμάτων και εργασίας με ελεύθερη μετακίνηση οικονομικών μεταναστών, δημιουργήθηκε και γιγαντώθηκε βασιζόμενη και στηριζόμενη πάνω στο αντιπροσωπευτικό πολιτικό σύστημα, αυτό δηλαδή που λέμε κοινοβουλευτική δημοκρατία.
Εδώ λοιπόν είναι το κρίσιμο σημείο.
Απλές αλλαγές διαχειριστικού τύπου στο αντιπροσωπευτικό πολίτευμα, όπως αυτές που προτείνουν τα υπόλοιπα κόμματα, οι οποίες δεν αναιρούν το βασικό του μειονέκτημα, δηλαδή του να μπορεί η διεθνής οικονομική εξουσία να ελέγχει τις αντιπροσωπευτικές κυβερνήσεις και μέσω αυτού του ελέγχου να μένουν οι λαοί απροστάτευτοι και στην ουσία και εκτεθειμένοι, δεν έχουν νόημα.
Η «Ελληνική Λύση» προτείνει την εισαγωγή νέων θεσμών οργάνωσης της Πολιτείας, που θα απεξαρτούν την πολιτική εξουσία από τον έλεγχο της οικονομικής εξουσίας.
Η πρόταση αυτή δεν αφορά μόνο τα εσωτερικά μας πράγματα.
Στην ουσία ξαναβάζει την Ελλάδα στην πρωτοπορία των παγκόσμιων εξελίξεων και είναι η απάντηση των Ελλήνων στην παγκοσμιοποίηση.
Η «Ελληνική Λύση» προτείνει την εγκαθίδρυση δυναμικής δημοκρατίας έναντι της στατικής που ισχύει σήμερα.
Είναι η δυνατότητα που εξασφαλίζει την πρόοδο απέναντι στη συντήρηση.
Είναι ακόμα η δυνατότητα λαϊκών μειοψηφιών να θέτουν με πρωτοβουλία τους ανά πάσα στιγμή στη λαϊκή κρίση, θέματα που απασχολούν τμήματα της κοινωνίας και απαιτούν επανεξέταση κάτω από τις νέες κοινωνικές και τεχνολογικές συνθήκες.
Είναι εντέλει η δυνατότητα που εξασφαλίζει την κοινωνική ειρήνη, αφού παρέχονται νόμιμοι διέξοδοι εκδήλωσης της λαϊκής δυσφορίας και επιβολής της λαϊκής βούλησης.
ΑΝΑΛΥΤΙΚΕΣ ΠΡΟΤΑΣΕΙΣ
(1)  ΜΟΡΦΗ ΠΟΛΙΤΕΥΜΑΤΟΣ
α. Το χρεοκοπημένο πρωθυπουργοκεντρικό υπερσυγκεντρωτικό πολίτευμα που έχουμε τώρα θα αλλάξει και αρμόδιος για να το κάνει αυτό είναι το ανώτατο κυρίαρχο όργανο του Κράτους, δηλαδή ο ίδιος ο λαός.
β. Θα οριστεί ότι οι εξουσίες ασκούνται (και θα ασκούνται) από το λαό και όχι απλά ότι υπάρχουν υπέρ αυτού, όπως είναι τώρα.
(2)  ΦΟΡΟΛΟΓΙΑ
Οι Έλληνες πολίτες θα συνεισφέρουν χωρίς διακρίσεις στα δημόσια βάρη, ανάλογα με τα καθαρά τους εισοδήματα.
(3)  ΠΑΙΔΕΙΑ - ΙΔΙΩΤΙΚΑ ΑΕΙ
Η ανώτατη εκπαίδευση θα παρέχεται από ιδρύματα που αποτελούν νομικά πρόσωπα δημοσίου δικαίου με πλήρη αυτοδιοίκηση, καθώς όμως και από ιδιωτικά πανεπιστημιακά ή πολυτεχνικά ιδρύματα και ιδρύματα ιδιοκτησίας οργανισμών τοπικής αυτοδιοίκησης.
Τα ιδρύματα αυτά θα τελούν υπό την εποπτεία του Κράτους, αλλά μόνο τα κρατικά ιδρύματα θα έχουν δικαίωμα να ενισχύονται οικονομικά από το κράτος.
Η εμπεριστατωμένη διδαχή της ελληνικής ιστορίας, της ελληνικής γλώσσας και των ατομικών και πολιτικών δικαιωμάτων θα είναι υποχρεωτική στη μέση και πρωτοβάθμια παιδεία για την δημιουργία άρτια καταρτισμένων Ελλήνων πολιτών.
(4)  ΣΥΝΔΙΚΑΛΙΣΤΙΚΗ ΕΛΕΥΘΕΡΙΑ
Το φαινόμενο του κομματικού συνδικαλισμού που πλήττει τα συμφέροντα των εργαζομένων πρέπει να εκλείψει.
Προέχει το πραγματικό συμφέρον των εργαζομένων, μέσα από έναν ακηδεμόνευτο συνδικαλισμό και όχι το κομματικό τους καπέλωμα.
Έτσι οι εκλεγέντες συνδικαλιστές δεν θα μπορούν να είναι ταυτόχρονα στελέχη πολιτικού κόμματος και δεν θα μπορούν να καταλάβουν αιρετό ή κατόπιν διορισμού πολιτικό αξίωμα ή πολιτική θέση, πριν παρέλθουν τέσσερα χρόνια από την λήξη της συνδικαλιστικής θητείας τους.
Επίσης δεν θα επιτρέπεται συνδικαλισμός στις ένοπλες δυνάμεις και στην αστυνομία.
(5)  ΚΟΙΝΩΝΙΚΟΠΟΙΗΣΗ ΤΟΥ ΚΡΑΤΟΥΣ
α. Το κράτος θα πάψει να είναι δυνάστης της κοινωνίας και μέσο εξυπηρέτησης της κομματικής πελατείας και θα μετατραπεί σε όργανο στα χέρια της κοινωνίας για την εξυπηρέτηση του κοινωνικού συμφέροντος,
δηλαδή θα διασφαλίζει την ελευθερία,
την κοινωνική ασφάλεια,
την κοινωνική ειρήνη,
την οικονομική ανάπτυξη,
την κοινωνική δικαιοσύνη,
την δίκαιη κατανομή του εθνικού εισοδήματος μέσω της δίκαιης φορολογίας
και εξασφάλισης της ελεύθερης επιχειρηματικότητας για όλους.
β. Οι μισθοί κάθε είδους αξιωματούχων του δημοσίου θα είναι συνάρτηση του βασικού μισθού του ιδιωτικού τομέα.
(6)  ΠΡΟΕΔΡΟΣ ΤΗΣ ΔΗΜΟΚΡΑΤΙΑΣ
α. Ο Πρόεδρος της Δημοκρατίας θα εκλέγεται απευθείας από το λαό και η διάρκεια της θητείας του θα είναι τετραετής και για δύο μόνο τετραετίες.
β. Υποψήφιος Πρόεδρος θα είναι το πρόσωπο εκείνο που θα προτείνεται από κοινοβουλευτικά κόμματα ή δέκα βουλευτές ή από είκοσι χιλιάδες πολίτες.
γ. Πρόεδρος θα εκλέγεται μόνον γεννημένος Έλληνας πολίτης και θα έχει από πατέρα ή μητέρα ελληνική καταγωγή, θα διαθέτει μόνο ελληνική υπηκοότητα και θα έχει συμπληρώσει το τεσσαρακοστό έτος της ηλικίας του.
δ. Θα επανέλθουν στον εκλεγόμενο από το λαό Πρόεδρο τουλάχιστον οι αρμοδιότητες που είχε σύμφωνα με το Σύνταγμα του 1975.
(7)  ΔΗΜΟΨΗΦΙΣΜΑΤΑ
Πέραν των άλλων, θα διεξάγονται δημοψηφίσματα επί παντός θέματος, όταν το ζητήσουν 100.000 πολίτες.
(8) ΒΟΥΛΗ
α. Ο αριθμός των βουλευτών θα είναι 300.
Αντίθετα, όσο μικρότερος γίνει ο αριθμός των βουλευτών τόσο πιο πολύ θα κατανεμηθούν μεταξύ κάποιων πολιτικών οικογενειών και τόσο πιο εύκολα θα μπορούν να ελεγχθούν από την οικονομική εξουσία.
β. Πάγιο εκλογικό σύστημα θα είναι η απλή αναλογική με ταυτόχρονη κατάργηση του ορίου εισόδου 3%.
Θα υπάρχει φυσικά πρόβλεψη για την μη συμμετοχή στις εκλογές ή την αποβολή από τη Βουλή κόμματος που δεν θα αποτελείται από Έλληνες πολίτες ή θα εκφράζει απόψεις που θίγουν την ιστορία και την εδαφική ακεραιότητα της χώρας ή τάσσεται υπέρ των συμφερόντων ξένου κράτους ή ανακινεί μειονοτικά ζητήματα.
γ. Ο βουλευτές θα εκλέγονται το ανώτερο για τρεις τετραετείς θητείες.
δ. Σε κάθε περίπτωση θα υπάρχει σταθερή τετραετία.
ε. Ο μισός αριθμός των βουλευτών θα εκλέγονται στο μέσον κάθε τετραετίας.
στ. Οι βουλευτές θα έχουν το δικαίωμα της ψήφου κατά συνείδηση.
Όμως, εισάγεται ο θεσμός της ανάκλησης από τους ίδιους πολίτες της εκλογικής περιφέρειας του εκλεγέντος βουλευτή.
Στη θέση του ανακαλούμενου θα υπεισέρχεται ο πρώτος επιλαχών.
Ο θεσμός της ανάκλησης θα ισχύσει έπειτα από απόφαση του ίδιου του λαού με δημοψήφισμα.
ζ. Ο βουλευτής δεν μπορεί να έχει ασυλία για ποινικά αδικήματα.
Δεν θα διώκεται μόνο για ψήφο που έδωσε στη Βουλή καθώς και για τις αγορεύσεις του εντός της Βουλής, εκτός αν αυτές θίγουν συγκεκριμένα πρόσωπα με συκοφαντική δυσφήμιση.
θ. Οι προτάσεις νόμων θα γίνονται από τη Βουλή, από την κυβέρνηση (νομοσχέδια), αλλά και από 30.000 πολίτες.
ι. Φόρος ή οποιοδήποτε άλλο οικονομικό βάρος δεν θα μπορεί να επιβληθεί με νόμο αναδρομικής ισχύος.
(9)  ΚΥΒΕΡΝΗΣΗ
α. Η ιδιότητα του βουλευτή είναι ασυμβίβαστη με εκείνη του υπουργού.
Εκείνος που εκλέχθηκε βουλευτής δεν θα μπορεί να γίνει υπουργός, ούτε με παραίτηση του από το βουλευτικό αξίωμα, για όλη την περίοδο που έχει εκλεγεί.
β. Κανένας δεν θα διορίζεται μέλος της Κυβέρνησης, αν προηγουμένως δεν έχει ασκήσει επάγγελμα στην Ελλάδα τουλάχιστον για μια πενταετία και δεν έχει αντίστοιχη επαγγελματική ασφάλιση.
γ. Η κυβέρνηση θα συντάσσει υποχρεωτικά κάθε τέλους του έτους ισολογισμό του κράτους και θα προβαίνει σε δημόσια λογοδοσία ενώπιον της Βουλής για την πιστή τήρηση του ψηφισθέντος προϋπολογισμού.
(10)  ΕΥΘΥΝΗ ΥΠΟΥΡΓΩΝ
Πλήρη κατάργηση του άρθρου 86 του Συντάγματος.
Οι υπουργοί θα έχουν την ίδια ευθύνη και θα αντιμετωπίζονται με τον ίδιο τρόπο όπως οι απλοί πολίτες.
(11)  ΔΙΚΑΙΟΣΥΝΗ
α. Έπειτα από απόφαση του λαού με δημοψήφισμα θα θεσπιστεί η εκλογή από τους αντίστοιχους ψηφοφόρους, ενός τοπικού πολίτη που ασκεί νομικό επάγγελμα επί εικοσαετία, ως επικεφαλής της εισαγγελίας κάθε νομού για μια τετραετία.
Οι δε υπόλοιποι υφιστάμενοι εισαγγελείς θα είναι κανονικά επαγγελματίες δικαστικοί λειτουργοί, όπως είναι σήμερα.
β. Οι δικαστικοί λειτουργοί (δικαστές και εισαγγελείς) θα προάγονται και θα μετατίθενται με προεδρικό διάταγμα, έπειτα από πρόταση ειδικού προς τούτο δικαστικού συμβουλίου και όχι της κυβέρνησης ή της κυβερνητικής πλειοψηφίας της βουλής.
γ. Αγωγές κακοδικίας εναντίον δικαστών θα δικάζονται από ειδικό δικαστήριο που θα συγκροτείται από άλλους νομικούς στο επάγγελμα, εκτός της έδρας που υπηρετεί ο εναγόμενος δικαστής.
δ. Θα υιοθετηθεί δικονομικός τρόπος ώστε η υπόθεση που άγεται ενώπιον των δικαστηρίων, να αποτελεί ενότητα τόσο ως προς το ποινικό όσο και ως προς το αστικό της μέρος, για την έκδοση ενιαίας απόφασης.
ε. Στην πολιτική δικονομία θα υιοθετηθεί διαδικασία προδικασίας με την εμπλοκή και την ευθύνη του δικαστή και όχι μόνο των ιδιωτών διαδίκων.
Ο δικαστής θα είναι απόλυτα υπεύθυνος να ζητήσει τα κατά τη γνώμη του αποδεικτικά μέσα και κυρίως διευκρινήσεις επί αόριστων σημείων, πριν η υπόθεση κριθεί ώριμη για την έκδοση απόφασης.
Με τον τρόπο αφενός θα συντομευτεί η αστική δίκη με τη συμμετοχή στην προετοιμασία της δίκης και του ίδιου του δικαστηρίου, αφετέρου δεν θα υπάρχει πλέον το φαινόμενο της απόρριψης αγωγών ως αόριστων και απαράδεκτων.
στ. Θα υπάρξει απλοποίηση και κωδικοποίηση της πολυδαίδαλης νομοθεσίας, την οποία κανείς δεν γνωρίζει.
ζ. Θα θεσμοθετηθεί Συνταγματικό Δικαστήριο.
Κάθε διάταξη νόμου, που θα κηρύσσεται αντισυνταγματική από το Συνταγματικό Δικαστήριο, θα είναι άκυρη και ανίσχυρη για όλο το λαό, από τη δημοσίευση της σχετικής απόφασης ή από το χρόνο που ορίζεται με την απόφαση.
Το δικαστήριο αυτό θα συγκροτείται με κλήρωση από πέντε ανώτατους δικαστές, πέντε καθηγητές νομικής και πέντε δικηγόρους στον Άρειο Πάγο με εννεαετή θητεία και με ανανέωση του ενός τρίτου των μελών του ανά τριετία.
(12) ΔΙΟΙΚΗΤΙΚΗ ΑΠΟΚΕΝΤΡΩΣΗ
α. Εισάγουμε πραγματική αποκέντρωση της άσκησης της εξουσίας και εγκαθίδρυση της δημοκρατίας του δήμου και όχι απλά τυπική γραφειοκρατική αποκέντρωση.
β. Θα θεσπιστεί το τεκμήριο αρμοδιότητας υπέρ της τοπικής αυτοδιοίκησης.
Όποια αρμοδιότητα δεν προβλέπεται ρητά ότι ανήκει στην Κεντρική Κυβέρνηση, αυτή εκ του συντάγματος θα ανήκει στην ΤΑ.
γ. Η συλλογή των φόρων θα ανατεθεί στην τοπική αυτοδιοίκηση και από τα χρήματα που θα συλλέγει, θα παρακρατεί το ποσοστό που της αναλογεί βάση νόμου, το δε υπόλοιπο θα το αποδίδει στην Κεντρική Κυβέρνηση.
δ. Οι αρχές των οργανισμών τοπικής αυτοδιοίκησης θα εκλέγονται με καθολική και μυστική ψηφοφορία, από τους Έλληνες πολίτες, με δύο ξεχωριστά ψηφοδέλτια,
ένα για τον Δήμαρχο ή Περιφερειάρχη κατά περίπτωση, οι οποίοι θα εκλέγονται με απόλυτη πλειοψηφία και
ένα για τα αντίστοιχα συμβούλια για τα οποία θα ισχύει η εκλογή τους με το σύστημα της απλής αναλογικής.
Σε περίπτωση που υποψήφιος δήμαρχος ή περιφερειάρχης αντίστοιχα, δεν συγκέντρωσε απόλυτη πλειοψηφία, η εκλογή θα επαναλαμβάνεται την επόμενη Κυριακή μεταξύ των δύο σχετικώς πλειοψηφισάντων.
ε. Με πρόταση πολιτών που εκπροσωπούν το 5% του εκλογικού σώματος, θα προκηρύσσεται υποχρεωτικά δεσμευτικό τοπικό δημοψήφισμα για οποιοδήποτε τοπικό θέμα.
στ. Έπειτα από απόφαση του λαού με δημοψήφισμα, θα θεσπιστεί η εκλογή ενός τοπικού πολίτη ως επικεφαλής της αστυνομίας κάθε νομού.
ζ. Τα αιρετά όργανα τοπικής αυτοδιοίκησης θα λογοδοτούν δημόσια ενώπιον συνέλευσης των πολιτών και θα εκπίπτουν αυτοδικαίως του αξιώματός των σε περίπτωση ποινικής καταδίκης τους για τα αδικήματα που θα προβλέπει σχετικός νόμος περί λογοδοσίας.
η. Οποιοδήποτε περιουσιακό αντικείμενο υπάρχει μέσα στην επικράτεια ενός ΟΤΑ (κτίρια, δάση, δρόμοι, και λοιπά ακίνητα περιουσιακά αντικείμενα, εκτός εκείνων της εθνικής άμυνας, των εθνικών δικτύων ενέργειας, τηλεπικοινωνιών, εθνικών οδών και των σιδηροδρόμων), έπειτα από απόφαση του λαού με δημοψήφισμα θα περιέλθουν στην κυριότητα και τη διαχείριση του αντίστοιχου ΟΤΑ.
(13)  ΑΠΟΔΗΜΟΣ ΕΛΛΗΝΙΣΜΟΣ
α. Το Κράτος θα μεριμνά για τη ζωή του απόδημου ελληνισμού και τη διατήρηση των δεσμών του με τη μητέρα Πατρίδα.
Επίσης θα μεριμνά για την παιδεία και την κοινωνική και επαγγελματική προαγωγή των Ελλήνων που εργάζονται έξω από την Επικράτεια.
β. Οι Έλληνες κάτοικοι του εξωτερικού θα συμμετέχουν και θα ψηφίζουν κανονικά στις ελληνικές βουλευτικές εκλογές και στις ευρωεκλογές.
(14)  ΑΝΑΘΕΩΡΗΣΗ ΤΟΥ ΣΥΝΤΑΓΜΑΤΟΣ
Υιοθετούμε αντι της στατικής, την δυναμική δημοκρατία.
α. Δεν θα υπάρχει απαγορευτική προθεσμία αναθεώρησης διατάξεων του Συντάγματος, εφόσον αυτές αποδεικνύονται προβληματικές.
β. Όλες οι διατάξεις του Συντάγματος θα υπόκεινται σε αναθεώρηση, με πρόβλεψη ανάλογων πλειοψηφιών σε σχέση με τη σπουδαιότητα των αναθεωρούμενων διατάξεων.
γ. Η διαδικασία αναθεώρησης του Συντάγματος θα αρχίζει είτε με απόφαση της Βουλής που λαμβάνεται, ύστερα από πρόταση πενήντα τουλάχιστον βουλευτών και με πλειοψηφία των τριών πέμπτων του όλου αριθμού των μελών της, είτε ύστερα από υπογραφές 200.000 πολιτών.
δ. Σε κάθε περίπτωση οι αναθεωρούμενες διατάξεις θα τίθενται υποχρεωτικά σε δημοψήφισμα, για επικύρωση ή απόρριψη από το λαό.
(15) . ΧΡΗΣΗ ΤΗΣ ΣΥΓΧΡΟΝΗΣ ΤΕΧΝΟΛΟΓΙΑΣ
Η σύγχρονη τεχνολογία θα χρησιμοποιηθεί για την ενίσχυση της δημοκρατίας, με την άμεση συμμετοχή των πολιτών στην εκλογική διαδικασία και στη λήψη αποφάσεων.
Η ΕΛΛΗΝΙΚΗ ΛΥΣΗ πιστεύει πως οι Βουλευτές έχουν ύψιστη ευθύνη απέναντι στην πατρίδα και τους Πολίτες!
Ο κάθε βουλευτής ασκεί λειτούργημα και όχι επάγγελμα!
Η Ελλάδα δεν έχει ανάγκη από επαγγελματίες βουλευτές, αλλά από πατριώτες, που θα βάζουν το εθνικό συμφέρον πάνω από το ατομικό!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟ ΜΕΤΑΝΑΣΤΕΥΤΙΚΟ
Το μεταναστευτικό ζήτημα είναι ένα από τα πολλά μελανά σημεία της Κυβέρνησης ΣΥΡΙΖΑ - ΑΝΕΛ, το οποίο είναι ικανό να δυναμιτίσει τα θεμέλια όχι μόνο της Ελληνικής Κοινωνίας, αλλά ολόκληρου του Ελληνικού Κράτους και του Ελληνισμού ως σύνολο!
Η παράνομη μετανάστευση ανέκαθεν αποτελούσε ένα «αγκάθι» για κάθε Ελληνική Κυβέρνηση.
Στις Ελληνικές Πόλεις που έχουν δημιουργηθεί Hot Spots παρά το ότι η εγκληματικότητα έχει αυξηθεί κατακόρυφα, το κράτος αδιαφορεί και οι Έλληνες είναι μονίμως εκτεθειμένοι σε κακοποιά και εγκληματικά στοιχεία.
Επίσης, οι ασθένειες θερίζουν!
Επέστρεψαν στην Ελλάδα ασθένειες που έχουν πλέον εξαφανιστεί από τις Δυτικές Κοινωνίες, όπως η Ελονοσία και ο Τύφος!
Οι Έλληνες Πολίτες μέσα στην Ελλάδα φιμώνονται και αντιμετωπίζονται ως μειονότητα!
Όλες οι κυβερνήσεις ενδιαφέρονται μόνο για την ευημερία των παράνομων μεταναστών.
Σε σύντομο χρονικό διάστημα, θα αρπάζουν τα σπίτια των Ελλήνων που χρωστούν και μέσα σε αυτά θα εγκαθιστούν παράνομους μετανάστες, αδιαφορώντας για την τύχη των Ελλήνων, που δυστυχώς πλανήθηκαν από ψεύτικες υποσχέσεις και τους έδωσαν με τη ψήφο τους τη διακυβέρνηση της χώρας!
Ήδη ετοιμάζονται προγράμματα ενσωμάτωσης των παράνομων μεταναστών στην Ελλάδα και αυτό σημαίνει πως δυστυχώς ήρθαν για να μείνουν!
Η αλλοίωση της γλώσσας, της Θρησκείας, των Παραδόσεων, των Αξιών μας και γενικά του Ελληνισμού, είναι ζήτημα χρόνου.
Όσο παραμένει στην εξουσία αυτή η επικίνδυνη συγκυβέρνηση, ο χρόνος αυτός πλησιάζει όλο και πιο σύντομα!
Οι Έλληνες πρέπει να αντισταθούν και να αντιδράσουν για να κερδίσουν πίσω την Πατρίδα τους!
Όλοι μαζί πρέπει να βοηθήσουμε ώστε να αρθεί η εθνικά επικίνδυνη πολιτική που εφαρμόζεται εδώ και σχεδόν 4 χρόνια!
Οι Βαλκανικές χώρες έκλεισαν τα σύνορά τους γιατί βλέπουν τον κίνδυνο που έρχεται!
Η ΕΛΛΗΝΙΚΗ ΛΥΣΗ καλεί όλους τους Έλληνες να την ακολουθήσουν προτού να είναι πολύ αργά για την πατρίδα μας!
Η Ελλάδα στο μεταναστευτικό ζήτημα είναι μόνη της!
Δεν έχει τη στήριξη κανενός, ούτε φυσικά των Ευρωπαίων Εταίρων!
Οι Ευρωπαϊκές χώρες αδιαφορούν για τους επικίνδυνους μετανάστες που εγκλωβίζονται στην Ελλάδα και η χώρα μας δέχεται αδιαμαρτύρητα το κλείσιμο των Συνόρων και την κατάργηση της Σένγκεν, μόνο και μόνο για να διατηρηθεί η ασφάλεια των χωρών της Κεντρικής και Βόρειας Ευρώπης!
Η Ελληνική Κυβέρνηση δεν γνωρίζει τον ακριβή αριθμό των παράνομων μεταναστών που βρίσκονται εγκλωβισμένοι στην Χώρα!
Άλλες φορές ισχυρίζονται πως είναι περίπου 50.000, ενώ άλλες φορές λένε πως πιθανόν να είναι λιγότεροι ή περισσότεροι!
Εν ολίγοις, η Κυβέρνηση ΣΥΡΙΖΑ - ΑΝΕΛ δεν έχει ιδέα τι γίνεται με την παράνομη μετανάστευση, πόσοι βρίσκονται στην χώρα, ποια είναι η πραγματική τους ταυτότητα και από που προέρχονται!
Όλοι αυτοί οι παράνομοι μετανάστες είναι μια ωρολογιακή βόμβα έτοιμη να εκραγεί!
Από την παράνομη μετανάστευση κινδυνεύει η κοινωνική και η οικονομική συνοχή της χώρας!
Η ΕΛΛΗΝΙΚΗ ΛΥΣΗ για την αντιμετώπιση του προβλήματος της παράνομης μετανάστευσης, προτείνει τα ακόλουθα μέτρα:
1.  Συστηματική φύλαξη των χερσαίων συνόρων μας, αποκλειστικά από το ειδικό σώμα ΣΥΝΟΡΟΦΥΛΑΚΩΝ της ΕΛ.ΑΣ.
Θα γίνονται διαρκείς περιπολίες και όσοι παράνομοι μετανάστες συλλαμβάνονται θα απομακρύνονται, από το Ελληνικό έδαφος!
Επίσης προτείνεται επέκταση του Φράχτη του Έβρου, ειδικά στα σημεία που η στάθμη του ποταμού είναι χαμηλή και ως εκ τούτου ο ποταμός καθίσταται διαβατός.
Σε αυτό το πλαίσιο, θεωρείται απαραίτητη η συνεργασία του Υπουργείου Αμύνης με την περιφέρεια Έβρου.
2.  Τις θαλάσσιες περιπολίες στο Αιγαίο τις αναλαμβάνει αποκλειστικά το Ειδικό Σώμα ΦΥΛΑΞΗΣ ΣΥΝΟΡΩΝ του Λ.Σ. που θα δημιουργηθεί!
Σε αυτό το πλαίσιο προτείνουμε την ακύρωση της συμφωνίας που υπεγράφη από την Κυβέρνηση ΣΥΡΙΖΑ-ΑΝΕΛ περί κοινής φύλαξης των θαλασσίων συνόρων.
3.  Οι δουλέμποροι που θα συλλαμβάνονται από τις Ελληνικές αρχές θα δικάζονται με συνοπτικές διαδικασίες και θα καταδικάζονται σε ισόβια κάθειρξη, χωρίς δυνατότητα αναστολής ή μείωσης της ποινής.
4.  Απαγόρευση δημιουργίας καταυλισμών λαθρομεταναστών στην ηπειρωτική Ελλάδα και μεταφορά όλων των Hot Spot σε μισθωμένα ΠΛΟΊΑ ανά χώρα προέλευσης.
Έτσι, οι Έλληνες πολίτες δεν θα κινδυνεύουν από ασθένειες και από την αύξηση της εγκληματικότητας.
Επιπλέον, θα είναι ευκολότερος ο έλεγχος των παράνομων μεταναστών από τις Ελληνικές αρχές.
Σε αυτά τα πλοία θα υπάρχουν αυξημένες ομάδες φύλαξης.
5.  Αποσυμφόρηση των νησιών του Ανατολικού Αιγαίου από τους παράνομους μετανάστες.
Δεν θα μείνει κανένα Hot Spot σε αυτά τα νησιά!
Λήψη οικονομικών μέτρων περιορισμού μεταφοράς συναλλάγματος και έλεγχος της προέλευσης των χρημάτων.
6.  Άμεση απέλαση όλων των παράνομων μεταναστών που βρίσκονται στην Ελλάδα και επιστροφή στις χώρες προέλευσής τους ακτοπλοϊκώς, αξιοποιώντας κονδύλια της ΕΕ και του ΟΗΕ.
Σε αυτή την προσπάθεια θα βοηθήσει και η εφαρμογή και τήρηση των 17 Συμφωνιών Επανεισδοχής που έχει υπογράψει η ΕΕ με χώρες προέλευσης λαθρομεταναστών.
7.  Εφαρμογή του συστήματος ηλεκτρονικής ταυτοποίησης των παράνομων μεταναστών που φτάνουν στα Ελληνικά νησιά, με τη συνεργασία της Eruopol και της Interpol.
8.  Επιπρόσθετη επιχορήγηση από την ΕΕ στην χώρα μας, για να καλυφθούν οι ανάγκες που προκύπτουν εξαιτίας του προσφυγικού ζητήματος.
Αυτή η επιχορήγηση δεν θα σχετίζεται και δεν θα συνυπολογίζεται με τα δάνεια της χώρας!
9.  Επαναφορά των νόμων περί ιθαγένειας και αναστολή εφαρμογής για επανεξέταση όλων των νόμων που αφορούν τους μη κοινοτικούς αλλοδαπούς που ψηφίστηκαν από Σεπτέμβριο 2009 και μετά.
10.  Άμεση κατάργηση της μεταναστευτικής συμφωνίας του Μαρόκου που υπέγραψε ανόητα η συγκυβέρνηση ΣΥΡΙΖΑ-ΑΝΕΛ.
Οι προτάσεις της ΕΛΛΗΝΙΚΗΣ ΛΥΣΗΣ έχουν στο επίκεντρο το εθνικό συμφέρον και την ασφάλεια της Ελλάδας και των Ελλήνων!
Οι Έλληνες πρέπει να πάρουμε πίσω την πατρίδα μας και να διαφυλάξουμε τη γλώσσα, τον πολιτισμό και τη θρησκεία μας!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΟΥΣ ΕΛΛΗΝΕΣ ΤΟΥ ΕΞΩΤΕΡΙΚΟΥ ΚΑΙ ΤΗΝ ΟΜΟΓΕΝΕΙΑ
Εκτός των συνόρων της Ελλάδας βρίσκεται μια δεύτερη Ελλάδα!
Είναι οι Έλληνες μετανάστες και ο απόδημος Ελληνισμός που αγαπούν την Ελλάδα περισσότερο από τους Έλληνες που έχουν παραμείνει στην χώρα!
Για τους Έλληνες του εξωτερικού η Ελλάδα είναι η μητέρα Πατρίδα και κάθε φορά που η χώρα μας έχει ανάγκη τα παιδιά της που βρίσκονται στο εξωτερικό, εκείνα πάντα πρόθυμα συνεισφέρουν με όλες τις δυνάμεις τους!
Στο εξωτερικό όμως δεν ζουν μόνο οι ομογενείς και οι Έλληνες δεύτερης και τρίτης γενιάς.
Ζουν και οι Έλληνες που γεννήθηκαν, μεγάλωσαν, σπούδασαν στην Ελλάδα και αναγκάστηκαν στην δεύτερη, τρίτη ή τέταρτη δεκαετία της ζωής τους να εγκαταλείψουν την χώρα και την οικογένειά τους, αναζητώντας καλύτερες συνθήκες ζωής και επαγγελματικές ευκαιρίες που δεν μπορεί να τους προσφέρει η Μητέρα - Ελλάδα.
Φεύγουν δηλαδή, αναζητώντας τις ευκαιρίες που τους αξίζουν!
Τα τελευταία χρόνια, η Ελλάδα βιώνει για μια ακόμη φορά ένα τεράστιο κύμα μετανάστευσης.
Φυσικά, οι Έλληνες που μεταναστεύουν στο εξωτερικό, δεν φτάνουν στις χώρες υποδοχής ως λαθρομετανάστες, ούτε φεύγουν με σκοπό να «παρασιτούν» στις οικονομικά αναπτυγμένες χώρες του εξωτερικού, ζητώντας δωρεάν τροφή και στέγη.
Τα Ελληνόπουλα φεύγουν στο εξωτερικό, έχοντας στην φαρέτρα τους τίτλους σπουδών, πτυχία, μεταπτυχιακά και διδακτορικά.
Αναζητούν θέσεις εργασίας ως επιστημονικό προσωπικό, επιδιώκοντας να βελτιώσουν τη ζωή και το μέλλον τους, ενώ συμβάλλουν ταυτόχρονα στην ανάπτυξη (οικονομική και επιστημονική) της χώρας όπου μεταναστεύουν.
Η ΕΛΛΗΝΙΚΗ ΛΥΣΗ λοιπόν, θεωρεί πως τώρα η ανάγκη ανάπτυξης ισχυρών δεσμών με τους Έλληνες του εξωτερικού και την ομογένεια είναι πιο επιτακτική από ποτέ!
Οι προτάσεις που έχει η ΕΛΛΗΝΙΚΗ ΛΥΣΗ είναι οι ακόλουθες:
1.  Δημιουργία Γραφείου που διοικητικά θα υπάγεται στο Υπουργείο Εξωτερικών και θα είναι υπεύθυνο για όλα τα θέματα που αφορούν τους Έλληνες του εξωτερικού και τον απόδημο Ελληνισμό.
Το συγκεκριμένο γραφείο θα βρίσκεται σε άμεση σύνδεση και επικοινωνία με όλες τις Ελληνικές Πρεσβείες, ενώ ετησίως θα καταρτίζει ένα σχέδιο δράσεων για τον Απόδημο Ελληνισμό και την κάλυψη των αναγκών των Ελλήνων του εξωτερικού.
Με αυτό τον τρόπο το Ελληνικό Κράτος θα δείξει εμπράκτως πως ενδιαφέρεται για την Ελλάδα που βρίσκεται εκτός των συνόρων της χώρας και οι απόδημοι Έλληνες δεν θα αισθάνονται αποκομμένοι από τη Μητέρα Πατρίδα.
2.  Άμεση εξυπηρέτηση όλων των Ελλήνων που βρίσκονται στο εξωτερικό και πρέπει να διευθετήσουν διοικητικά θέματα στην Πατρίδα.
Με αυτό τον τρόπο το Ελληνικό Κράτος θα δείξει εμπράκτως πως ενδιαφέρεται για την Ελλάδα που βρίσκεται εκτός των συνόρων της χώρας και οι απόδημοι Έλληνες δεν θα αισθάνονται αποκομμένοι από τη Μητέρα Πατρίδα.
3.  Σε συνεργασία με τις Πρεσβείες θα λειτουργήσουν διακρατικές οργανώσεις κοινωνικής φιλίας και οικονομικής συνεργασίας με πρωτοβουλία του Ελληνικού Κράτους σε όλες τις μεγάλες πόλεις χωρών του εξωτερικού, όπου υπάρχει Ελληνική Κοινότητα.
Με αυτόν τον τρόπο το κράτος θα βοηθήσει τους Έλληνες να γνωριστούν, να παραμείνουν ενωμένοι και να κρατήσουν ζωντανά τα ήθη, τα έθιμα και τις παραδόσεις της πατρίδας.
Επίσης, μέσω αυτών των συλλόγων το κράτος θα μπορεί να επικοινωνεί και να ενημερώνει τους Έλληνες του εξωτερικού για διάφορα θέματα.
4.  Διευκόλυνση των διαδικασιών έκδοσης visa στους ομογενείς που ζουν εκτός ευρωπαϊκών χωρών και δεν έχουν την Ελληνική υπηκοότητα.
5.  Μέριμνα του Ελληνικού κράτους για ανέγερση ελληνορθόδοξων εκκλησιών και στελέχωσή τους με ιερείς, σε όλες τις μεγάλες πόλεις του εξωτερικού όπου υπάρχουν Έλληνες, αλλά δεν υπάρχουν ναοί.
6.  Προώθηση της Ελληνικής Παιδείας στο εξωτερικό.
Άμεση επαναλειτουργία όλων των ελληνικών σχολείων που έκλεισαν εν μέσω κρίσης, με τη δικαιολογία ότι ήταν οικονομικά ασύμφορα για το ελληνικό κράτος και στελέχωσή τους με Έλληνες Εκπαιδευτικούς.
Η διατήρηση της Ελληνικής παιδείας, του ελληνικού πολιτισμού και η εκμάθηση της ελληνικής γλώσσας και ιστορίας είναι πάγιο αίτημα των Ελλήνων του εξωτερικού και των Ομογενών.
7.  Έμφαση στην κάλυψη των αναγκών της ομογένειας στη Ρωσία και αντιμετώπιση των προβλημάτων στη visa και την παροχή ελληνικής εκπαίδευσης.
Η ΕΛΛΗΝΙΚΗ ΛΥΣΗ έχει σαν επιδίωξη και στόχο να βρίσκεται πάντα δίπλα στους Έλληνες του εξωτερικού και στους Ομογενείς!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΑ ΑμεΑ
Το ελληνικό Κράτος ανέκαθεν ήταν ανάλγητο και αδιάφορο απέναντι στις ανάγκες των Ατόμων με Αναπηρία (ΑμεΑ).
Οι κυβερνήσεις που πέρασαν, αντιμετώπισαν τα ΑμεΑ σαν να είναι πολίτες δεύτερης κατηγορίας, ενώ τα πενιχρά επιδόματα που τους παρείχαν, και τα οποία περιέκοψαν, δόθηκαν ύστερα από πιέσεις της ΕΕ.
Επρόκειτο δηλαδή για προσπάθεια των κυβερνήσεων να συμβαδίσουν με την πολιτική της ΕΕ και όχι για έμπρακτη εκδήλωση της ευαισθησίας και του σεβασμού απέναντι στα ΑμεΑ.
Η ΕΛΛΗΝΙΚΗ ΛΥΣΗ είναι εδώ για να υπερασπιστεί τα δικαιώματα των Ελλήνων πολιτών με αναπηρίες και ειδικές ικανότητες, που τόσα χρόνια ήταν παραγκωνισμένοι από τις κυβερνήσεις και βρίσκονταν στο περιθώριο του κοινωνικού βίου.
Οι ΛΥΣΕΙΣ που προτείνει η ΕΛΛΗΝΙΚΗ ΛΥΣΗ είναι οι ακόλουθες:(1) Άμεση Υιοθέτηση και Έκδοση Κάρτας ΑμεΑ για τους έχοντες αναπηρία με ποσοστό από 67% και άνω, όπως αυτές ορίζονται από σχετικές Διατάξεις.
Με την κάρτα αυτή θα μπορούν να πραγματοποιούν ΟΛΕΣ τις συναλλαγές τους, δηλαδή οικονομικές και λοιπές δραστηριότητες, με δημόσιους και ιδιωτικούς φορείς.
Ταυτόχρονα, κατηγοριοποιούμε και καταγράφουμε ανά κατηγορία όλους τους Έλληνες Πολίτες με Βαριά ή Πολλαπλή Αναπηρία, αποφεύγοντας τις διπλές εγγραφές.
Επειδή στην πράξη των συναλλαγών εφαρμόζεται η έννοια της ασφαλιστικής αναπηρίας (άρθρο 27, Ν.1902/90), όπου διακρίνονται τρεις βαθμίδες αναπηρίας, η μερική, η κανονική και η βαριά αναπηρία, συνήθως οι περισσότερες παροχές και διευκολύνσεις παρέχονται στις αναπηρίες που ανήκουν στις δύο τελευταίες βαθμίδες, δηλαδή σε αυτούς που έχουν κανονική αναπηρία (με ποσοστό αναπηρίας από 67% έως 79%) και σε αυτούς που έχουν βαριά αναπηρία (από 80% και άνω).
(2)  Επανασχεδιασμός των χορηγούμενων επιδομάτων αναπηρίας, όπως και της διαδικασίας επίδοσής τους ανά Περιφέρεια.
Αποκεντρώνουμε τη διαδικασία και δίνουμε περισσότερες αρμοδιότητες στις Περιφέρειες και τους ΟΤΑ*, για να είναι όσο το δυνατόν αμεσότερη και πιο ουσιαστική η επίδοσή τους και ο έλεγχος τους.
*Σε τούτες τις στιγμές η Κυβέρνηση σχεδιάζει τη μερική απεμπλοκή των ΟΤΑ επικεντρώνοντας τη διαδικασία στον νεοσύστατο Οργανισμό Προνοιακών Επιδομάτων και Κοινωνικής Αλληλεγγύης (ΟΠΕΚΑ), προκειμένου να μειώσει το γραφειοκρατικό κόστος και να αυτοματοποιήσει τις διαδικασίες.
Παραμένει άγνωστος ο μελλοντικός ρόλος των ΟΤΑ, ενδεχομένως να συνεχίσουν μόνο για το κομμάτι της συγκέντρωσης και της αρχειοθέτησης των δικαιολογητικών και των φακέλων των δικαιούχων, τα οποία θα μπορούσαν με την κατάλληλη χρήση της τεχνολογίας και του διαδικτύου να καταργηθούν όσον αφορά τους νέους δικαιούχους τουλάχιστον.
(3)  Επαναφορά όλων των επιδομάτων ΑμεΑ που έχουν περικοπεί άδικα.
Θα υπάρξει συνεργασία με τις περιφέρειες και τις κατά τόπους αρμόδιες επιτροπές*, ώστε να επανεξεταστούν όλες οι περιπτώσεις και να χορηγηθούν πλήρη επιδόματα και συντάξεις στους πραγματικούς δικαιούχους, των οποίων η αξιοπρεπής διαβίωση είναι σχεδόν εξ ολοκλήρου εξαρτώμενη από την πρόνοια του κράτους.
*Σε αυτό το σημείο είναι σημαντικό να αναφέρουμε ότι, ως επί το πλείστον, οι αρμόδιες επιτροπές είναι οι Υγειονομικές Επιτροπές των ΚΕ.Π.Α (Κέντρα Πιστοποίησης Αναπηρίας) του ΕΦΚΑ.
Για την εφαρμογή των άδικων περικοπών τα ΚΕ.Π.Α. έχουν εφαρμόσει ένα αδιαφανές σύστημα το οποίο επιτρέπει να εξετάζονται οι ασθενείς από ιατρούς που διατηρούν ανωνυμία και απόκρυψη ιατρικής ιδιότητας.
Κατά αυτόν τον τρόπο, το άτομο με αναπηρία δεν είναι σε θέση να γνωρίζει τι ειδικότητας ιατρός το εξετάζει, αν ο ιατρός είναι της ειδικότητας που αντιστοιχεί στην πάθησή του, δεν γνωρίζει το όνομα του ιατρού, δεν του παραδίδεται η ιατρική γνωμάτευση στα χέρια του, παρά μόνο ένα διοικητικό έγγραφο απόφασης αξιολόγησης της αναπηρίας του.
Αυτή η έλλειψη διαφάνειας, όμως, επιτρέπει σε πολλές περιπτώσεις τα μέλη των υγειονομικών επιτροπών να συμπεριφέρονται ανάγωγα και απολίτιστα στα εξεταζόμενα ΑμεΑ, τα οποία δεν έχουν τη δυνατότητα να προστατεύσουν την αξιοπρέπειά τους και τα δικαιώματά τους.
Τα ΑμεΑ υποβάλλονται σε ψυχική οδύνη αφού η διαδικασία της υγειονομικής εξέτασης, σε πολλές περιπτώσεις που μας έχουν αναφέρει, γίνεται οδυνηρή (ψυχολογικά) για εκείνα.
Φυσικά η ανωνυμία μπορεί και προσφέρει το ελεύθερο να περικόπτονται τα ποσοστά των αναπήρων με αποτέλεσμα να μειώνεται ο αριθμός των δικαιούχων και το ύψος των παροχών.
Δεν είναι τυχαίο άλλωστε ότι χάριν της ανωνυμίας τους τα μέλη των υγειονομικών επιτροπών των ΚΕ.Π.Α. κάπνιζαν στους χώρους εξέτασης των ασθενών!
Μετά από συνεχείς καταγγελίες μας σταμάτησε επιτέλους αυτή η παραβατική συμπεριφορά.
Αντίθετα με τις υγειονομικές επιτροπές των ΚΕΠΑ, η ΑΣΥΕ (Ανωτάτη Στρατιωτική Υγειονομική Επιτροπή) που είναι η αρμόδια για δημοσίους υπαλλήλους και στρατιωτικούς, καθώς και οι υπόλοιπες υγειονομικές επιτροπές των σωμάτων ασφαλείας (του Ναυτικού (Α.Ν.Υ.Ε.), της Αεροπορίας (Α.Α.Υ.Ε.), της Ελληνικής Αστυνομίας και του Πυροσβεστικού Σώματος), χορηγούν γνωματεύσεις αναπηρίας στις οποίες οι ιατροί αναγράφουν τα ονοματεπώνυμά τους και την ιατρική τους ιδιότητα, με τις υπογραφές τους.
Αυτή η διαφορετικότητα στη λειτουργία μεταξύ των ΚΕ.Π.Α. και των υπολοίπων υγειονομικών επιτροπών παραπέμπει σε άνιση μεταχείριση εις βάρος των ΑμεΑ, κατά παράβαση διεθνών συμβάσεων (ΟΗΕ και ευρωπαϊκών συμβάσεων) για τα δικαιώματα των αναπήρων.
(4)  Υποβολή Στρατηγικού Σχεδίου Μετακίνησης των ΑμεΑ ανά Περιφέρεια.
Το Στρατηγικό Σχέδιο περιλαμβάνει την αγορά ή τη δωρεά Οχημάτων Μεταφοράς ΑμεΑ (λίγων και πολλών θέσεων για ΑμεΑ και συνοδούς τους).
(5)  Υποβολή σχεδίου ανάπτυξης και επαναλειτουργίας όλων των ειδικών σχολείων για παιδιά ΑμεΑ, που θα είναι ολοήμερα και θα έχουν ως βασικότερο στόχο της ομαλή ένταξη των παιδιών στο κοινωνικό σύνολο.
(6)  Εφαρμογή σχεδίου Ανασυγκρότησης της Εκπαίδευσης και των Κτιριακών Εγκαταστάσεων των Σχολείων των ΑμεΑ*.
*Σε αυτό το σημείο οφείλουμε να επισημάνουμε ότι η πρόσβαση πρέπει να αφορά κάθε σχολείο, ακόμα και αυτά για τα οποία δεν προβλέπεται, μέχρι τουλάχιστον το 2020, υποχρέωση από τον νέο Οικοδομικό Κανονισμό (ν. 4067/2012)
(7)  Μείωση του Παράβολου που καταβάλλουν τα προς εξέταση ΑμεΑ για τις κατηγορίες Β και Γ των ΚΕΠΑ από τα 46,16 Ευρώ στα 10 Ευρώ.
Η καταβολή αυτή θα γίνεται μόνο μία φορά και στην 3ετία, με την ολοκλήρωση του Αναπτυξιακού Προγράμματος του Κόμματός μας, θα καταργηθεί πλήρως για όλες τις κατηγορίες ΑμεΑ.
Με μια εξαίρεση, που ήδη εφαρμόζεται: Τα ΑμεΑ που τα ίδια είναι άπορα.
Ακόμα και το ποσό των δέκα ευρώ είναι σημαντική επιβάρυνση γι' αυτά.
(8)  Υποβάλουμε Νόμο για Αλλαγή της διαδικασίας έκδοσης Απόφασης για ΜΗ ΑΝΑΣΤΡΕΨΙΜΕΣ Παθήσεις, αναφορικά με την χορήγηση των Επιδομάτων για ΑμεΑ.
Τα ΑμεΑ που ανήκουν σε αυτές τις κατηγορίες, θα εξετάζονται ΑΠΑΞ, ανεξαρτήτως της ηλικίας που θα βεβαιώνεται η πάθηση και από την έκδοση της Απόφασης και μετά, θα λαμβάνουν εφόρου ζωής το επίδομα, άνευ επανεξέτασης τους.
Με το υπάρχον πλαίσιο έχει δημιουργηθεί μια σύγχυση ως προς τις έννοιες «μη αναστρέψιμες παθήσεις», «χρόνιες αναπηρίες», «αναπηρίες με επ' αόριστο διάρκεια» και «παθήσεις με διάρκεια εφόρου ζωής» με αποτέλεσμα να δημιουργείται επιπλέον γραφειοκρατικό κόστος για τις απαραίτητες διευκρινήσεις κάθε φορά, καθώς και άνιση μεταχείριση σε κάποιες παροχές.
Χρειάζεται απλούστευση των διαδικασιών και ξεκαθάρισμα των εννοιών.
(9)  Εφαρμόζουμε Σχέδιο Ψυχικής Υγείας και Αποκατάστασης των ΑμεΑ, με προγραμματισμό 15ήμερων διακοπών ανά ΑμεΑ και ανά Περιφέρεια σε χώρους κατάλληλους γι' αυτά, σε συνεργασία με τις Περιφέρειες, τους ΟΤΑ και τις Μητροπόλεις.
(10)  Συνεργασία με τις Περιφέρειες, τους ΟΤΑ και τις Μητροπόλεις ανά την Ελλάδα, ώστε να παραχωρηθούν οι κατασκηνώσεις που υπάρχουν στην Αττική και στην Περιφέρεια - που τώρα ανήκουν στους ΟΤΑ και οι οποίες εκχωρήθηκαν σε αυτούς από το Υπουργείο Υγείας - στους τοπικούς συλλόγους των ΑμεΑ ή στα συνδικαλιστικά τους όργανα (ΕΣΑμεΑ, ΠΟΣΓΚΑμεΑ) για να μπορούν να τις χρησιμοποιούν κάποια συγκεκριμένα χρονικά διαστήματα του ημερολογιακού έτους (π.χ. Σαββατοκύριακα, Χριστούγεννα, Πάσχα, Καθαρά Δευτέρα κλπ) και όχι μόνο την θερινή περίοδο.
Με αυτό το μέτρο βοηθούμε ΑΜΕΣΑ, όχι μόνο στη διασκέδαση των ΑμεΑ και των οικογενειών τους, αλλά πολύ περισσότερο τα εγκαταλελειμμένα ΑμεΑ του ΠΙΚΠΑ Βούλας και άλλων Ιδρυμάτων της Περιφέρειας.
(11)  Υποβολή ολοκληρωμένου στρατηγικού σχεδίου για την ανάπτυξη και δημιουργία όλων των απαραίτητων υποδομών που θα μπορούν να διευκολύνουν την πρόσβαση των ΑμεΑ σε όλα τα δημόσια και ιδιωτικά κτίρια.
Επιπλέον, σε συνεργασία με την πολεοδομία θα επιβληθεί η υποχρεωτική δημιουργία υποδομών για ΑμεΑ σε όλα τα καταστήματα εστίασης, διασκέδασης και στα εμπορικά καταστήματα, ώστε αυτοί οι πολίτες να μην είναι αποκομμένοι από απλές δραστηριότητες της καθημερινής ζωής.
Η ΕΛΛΗΝΙΚΗ ΛΥΣΗ δείχνει με ρεαλιστικές προτάσεις πως ενδιαφέρεται για τα ΑμεΑ, τα αντιμετωπίζει με τη δέουσα προσοχή και σεβασμό και επιδιώκει την ισότιμη μεταχείρισή τους διεκδικώντας τα ίδια δικαιώματα που έχουν όλοι οι Έλληνες πολίτες!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΠΑΙΔΕΙΑ
Ένας από τους βασικούς πυλώνες του Έθνους μας είναι η Παιδεία.
Ο Ελληνικός λαός ως φωτοδότης του σύγχρονου δυτικού πολιτισμού καλείται αυτή την περίοδο, εντός μιας δριμύτατης οικονομικής κρίσης που έφεραν οι Μνημονιακές Κυβερνήσεις, να αντιμετωπίσει την αποδιάρθρωση της Παιδείας από την απαίδευτη Κυβέρνηση ΣΥΡΙΖΑ- ΑΝΕΛ.
Η ΕΛΛΗΝΙΚΗ ΛΥΣΗ προσδιορίζει σαφέστατα μέσα από τις προτάσεις της, τι είδους Παιδεία θέλουμε και πως μπορούμε να επαναφέρουμε την γνώση και την μάθηση στα ελληνόπουλα.
Τονίζει δε πως χωρίς την επίλυση των προβλημάτων της οικονομίας, δεν είναι εύκολο να βελτιωθεί η Παιδεία, όπως άλλωστε συμβαίνει με όλους τους άλλους τομείς του Δημοσίου.
Επίσης πως η Παιδεία, μεσαία και ανώτατη, πρέπει να συνδεθεί με την επαγγελματική σταδιοδρομία των νέων, έτσι ώστε να συμβάλλει στην οικονομική ανάπτυξη της χώρας.
Οι προτάσεις μας προάγουν το Πνεύμα και την Προσωπικότητα του μαθητή, ενώ ταυτόχρονα αναδεικνύουν τις Ικανότητες, Δεξιότητες, Τάσεις αλλά και τα Ταλέντα του.
Οι Προτάσεις μας επικεντρώνονται στις παρακάτω αλλαγές: 1.  Σύσταση Διακομματικής Επιτροπής για τον καταρτισμό ενός 12ετούς προγράμματος Εκπαίδευσης, το οποίο θα εφαρμόζει απαρέγκλιτα οποιοσδήποτε πολιτικός ή κομματικός σχηματισμός έχει την εξουσία.
Βασική επιδίωξη αυτής της Επιτροπής θα είναι η σύσταση ενός Κορμού Αλλαγών και Μεταρρυθμίσεων που θα έχουν ως στόχο την ανασύσταση και την αναβάθμιση της εκπαίδευσης.
Με αυτό το στόχο, θα κληθούν να συμμετάσχουν στην επιτροπή ΚΑΙ Ειδικοί Επιστήμονες (όπως γλωσσολόγοι) για να συνδράμουν με τις εξειδικευμένες γνώσεις τους στο έργο της Επιτροπής.
2.  Οι αλλαγές θα πρέπει να ξεκινήσουν από την Α' Δημοτικού με την εισαγωγή των Αρχαίων Ελληνικών σε εικονογραφημένα βιβλία, ώστε ο μαθητής να αποκτήσει άμεσα εξοικείωση με την γλώσσα των προγόνων μας.
Προτεραιότητά μας είναι η περίφημη ελληνοκεντρική μαθησιακή πολιτισμολογική μέθοδος που εδράζεται σε ένα Εθνικό Σχέδιο Αναμόρφωσης της Εκπαίδευσης σε όλες τις βαθμίδες και που επί της ουσίας θα μπορούσε να προωθηθεί επί πλέον μέσω εκλεκτών Ελλήνων επιστημόνων της επιστήμης αγωγής και εκπαίδευσης.
Πιστεύουμε πως η επαναφορά της διδασκαλίας των Αρχαίων Ελληνικών, αποτελεί την αρχή υλοποίησης αυτού του Εθνικού Σχεδιασμού που έχουμε συντάξει για την Παιδεία.
Συγκεκριμένα στο Δημοτικό, πέραν της Αρχαίας Ελληνικής Γλώσσας, θα πρέπει να δημιουργηθούν οι προϋποθέσεις ώστε, οι μαθητές να συμμετάσχουν σε κάποιες εξετάσεις, με τις οποίες θα γίνεται φανερό το επίπεδο κατοχής της γνώσης από τον κάθε μαθητή και όχι το επίπεδο της απομνημόνευσης.
Οι εξετάσεις θα πρέπει να έχουν θέματα απλά, αλλά κρίσεως, ώστε να μπορεί να γίνει αντιληπτό το γνωστικό επίπεδο του μαθητού και θα ξεκινούν από την Δ' Δημοτικού.
Αυτές οι εξετάσεις θα γίνονται και σε όλες τις τάξεις του Γυμνασίου και Λυκείου.
Σε αυτή τη διαδικασία, κρίσιμο ρόλο έχουν οι εκπαιδευτικοί, οι οποίοι θα κληθούν αφενός μεν να εντοπίσουν ποιοι μαθητές έχουν πολύ υψηλές δυνατότητες και ποιοι μαθητές έχουν λίγες μαθησιακές δυνατότητες, αφετέρου να στρέψουν τους αδύναμους μαθητές έγκαιρα σε χειρωνακτικές ειδικότητες για να αξιοποιήσουν τις ικανότητές τους.
3.  Επαναλειτουργία του Οργανισμού Εκδόσεως Διδακτικών Βιβλίων (ΟΕΔΒ), που καταργήθηκε με την αβάσιμη δικαιολογία πως κόστιζε πολλά χρήματα στο Ελληνικό Κράτος!
Όλα τα σχολικά βιβλία και των 3 βαθμίδων, θα ελεγχθούν και όπου χρειάζεται θα γραφούν από την αρχή, ώστε να μην υπάρχει πουθενά στην ύλη διαστρέβλωση της ιστορίας, ανακρίβειες και καλλιέργεια ανθελληνικών συναισθημάτων.
4.  Η μαθητική εργασία θα γίνεται μέσα στην τάξη και όχι στο σπίτι.
Ο περιορισμός ή ακόμα και η εξάλειψη της φροντιστηριακής παιδείας είναι βασική προϋπόθεση λειτουργίας ενός σωστά δομημένου και λειτουργικού σχολείου και αυτός είναι ο στόχος μας.
5.  Ενσωμάτωση του μαθήματος του επαγγελματικού προσανατολισμού από το δημοτικό, ώστε το παιδί, από μικρή ηλικία, να αντιληφθεί και να καλλιεργήσει τις δεξιότητες, τα ταλέντα και την έμφυτη κλίση του.
6.  Μείωση των μαθητών ανά τμήμα με ανώτατο όριο τα 20 άτομα από την Α' Δημοτικού μέχρι και την Γ' Γυμνασίου σ' όλα τα Σχολεία της Επικράτειας.
7. Καθιέρωση συστήματος Αξιολόγησης και Ελέγχου των Εκπαιδευτικών και διοργάνωση εκπαιδευτικών σεμιναρίων για αναβάθμιση του επιπέδου τους, ειδικά σε εκπαιδευτικούς που έχουν 15 και πλέον έτη παρουσίας στις μαθητικές τάξεις, με σκοπό την ενημέρωσή τους επί των νέων διδασκαλικών μεθόδων.
8. Ένταξη στο αναλυτικό πρόγραμμα μαθημάτων που θα διερευνούν τις καλλιτεχνικές κλίσεις των μαθητών, με σκοπό τον εντοπισμό ταλέντων στην ζωγραφική, την γλυπτική, την ποίηση, το τραγούδι, τα μουσικά όργανα κλπ.
9. Μείωση των μαθητών ανά τάξη στο Λύκειο και περιορισμός τους στους 15 μαθητές το μέγιστο ανά τμήμα.
Με αυτόν τον τρόπο θα γίνεται ευκολότερα ο έλεγχος από τον καθηγητή, θα υπάρχει ευγενής άμιλλα και πνεύμα ομαδικότητας, ενώ ταυτόχρονα θα είναι πιο εύκολη η επιλογή της κατεύθυνσης που θέλουν οι μαθητές, αφού η προσέγγισή τους με το διδακτικό προσωπικό, θα είναι πιο ισχυρή.
10. Για τις εξετάσεις των μαθητών Γυμνασίου και Λυκείου, θα υπάρχει μια Τράπεζα θεμάτων ανά μάθημα, με θέματα κρίσης και όχι απομνημόνευσης, στη οποία οι διδάσκοντες καθηγητές, θα καταθέτουν 3 μήνες προ της διεξαγωγής των εξετάσεων τις προτάσεις τους.
11. Η αξιολόγηση αυτών των θεμάτων θα γίνεται από μια Επιτροπή του Υπ. Παιδείας και ως βασικό της κριτήριο θα είναι η ΠΟΙΟΤΙΚΗ διαβάθμιση των θεμάτων και ΌΧΙ η ΠΟΣΟΤΙΚΗ. Επίσης, είναι αναγκαίο να ανασυνταχθεί το Ωρολόγιο Πρόγραμμα Εκπαίδευσης.
12. Δημιουργία σωστών χώρων εκπαίδευσης με τα κατάλληλα υλικά (βιβλία, πίνακες, κλπ), αλλά και μ' όλα τα απαιτούμενα μέσα που θα κάνουν την εκπαίδευση άνετη και ευχάριστη στους μαθητές (δηλαδή να έχουν καλοριφέρ ή κλιματιστικά, επαρκή θρανία και καρέκλες, χώρους άθλησης με τα κατάλληλα όργανα, κλπ).
13.  Αξιοποίηση των νέων τεχνολογιών στην εκπαίδευση (π.χ. χρήση διαδραστικών πινάκων)
14.  Η εκπαίδευση για εμάς ΔΕΝ ΕΙΝΑΙ ΤΑΞΙΚΗ αλλά ανήκει σ' όλα τα Ελληνόπουλα.
Η πρόσβαση στην εκπαίδευση σε απομακρυσμένα χωριά ή σε μικρά νησιά των Θαλασσών μας, αποτελούν πρώτη μας μέριμνα με τη στελέχωσή τους με το αναγκαίο εκπαιδευτικό προσωπικό.
15.  Η επαναφορά των Εθνικών και Θρησκευτικών μας Συμβόλων στα Σχολεία (όπως η Σημαία, η Πρωινή Προσευχή, οι Εικόνες, κλπ) είναι ΠΡΩΤΗ προτεραιότητά μας!!
Όσοι μαθητές είναι άλλων θρησκειών ή τα ελληνόπουλα δεν επιθυμούν να συμμετάσχουν στην πρωινή προσευχή, απλά δεν θα συμμετάσχουν, αλλά δεν έχουν το δικαίωμα να επιβάλλουν στα υπόλοιπα Ορθόδοξα Ελληνόπουλα να κάνουν αυτό που για αιώνες κάνουν οι πρόγονοί μας.
Δηλαδή, να σέβονται τα Εθνικά μας Σύμβολα και να πιστεύουν στην Χριστιανική Ορθόδοξη Θρησκεία μας.
Επίσης, το μάθημα των Θρησκευτικών θα ενταχθεί ξανά στο ωρολόγιο πρόγραμμα, ως υποχρεωτικό μάθημα (βέβαια, οι μαθητές που ανήκουν σε άλλες θρησκείες θα έχουν τη δυνατότητα απαλλαγής από το μάθημα εφόσον το επιθυμούν).
Μάλιστα, προτείνεται οι ώρες του μαθήματος να αυξηθούν από 2 σε 4 την εβδομάδα.
Ο Γάλλος λόγιος Lakarier έλεγε πως: «Ο Έλληνας στην ορθοδοξία νοιώθει στο σπίτι του».
Ο ελληνισμός και η ορθοδοξία είναι κομμάτια αλληλένδετα στο Νέο Ελληνικό Κράτος και δεν μπορούν να διαχωριστούν, επειδή καταργώντας το ένα, αυτομάτως καταργείται και το άλλο!
Πιστεύουμε στην Ελλάδα και στην Ορθοδοξία και η ΕΛΛΗΝΙΚΗ ΛΥΣΗ θα τις στηρίξει με κάθε δυνατό τρόπο!
Για να πετύχουν και να υλοποιηθούν τα ανωτέρω, απαιτούνται δύο βασικές προϋποθέσεις:
Α. Πολιτική Ηγεσία που να έχει ΠΑΙΔΕΙΑ και ΕΘΝΙΚΗ ΣΥΝΕΙΔΗΣΗ.
Επομένως, οι εκάστοτε Υπουργοί και Υφυπουργοί Παιδείας & Θρησκευμάτων θα πρέπει να είναι Έλληνες Πολίτες με τα προαναφερθέντα χαρακτηριστικά.
Β. Να δείξουμε εμπιστοσύνη στο εκπαιδευτικό προσωπικό (νηπιαγωγούς, δασκάλους, καθηγητές), όχι με λαϊκισμό και κορώνες, αλλά με εξασφάλιση των ιδανικών συνθηκών για να μεταδώσουν τις γνώσεις τους στα ελληνόπουλα και με μισθούς που δεν θα τους οδηγούν στην εξαθλίωση.
17.  Αξιοποίηση των Η/Υ σε Γυμνάσιο και Λύκειο σε όλα τα γνωστικά αντικείμενα.
Προώθηση της συνεργατικής μάθησης και της προσομοίωσης, κυρίως σε μαθήματα, όπως η Ιστορία και η Αρχαία Ελληνική Γραμματεία, έτσι ώστε να ανακτήσουν οι ανθρωπιστικές σπουδές το ενδιαφέρον του μαθητή.
18.  Συγγραφή νέων βιβλίων - εγχειριδίων με βάση τις ανάγκες του διδασκομένου ανά τάξη.
Σκοπός μας είναι να αποκατασταθεί ο σημερινά δυσανάλογος βαθμός δυσκολίας στην εκφορά του λόγου και η δομή των διδακτικών ενοτήτων ειδικά στα βιβλία του Γυμνασίου.
Καταργούμε την αποσπασματική ύλη και υιοθετούμε ευρεία χρήση εικόνων και επαναληπτικών ασκήσεων στο τέλος κάθε κεφαλαίου για να γίνουν πλήρως κατανοητά τα μηνύματα που εμπεριέχονται σε αυτά.
19.  Αξιολόγηση των μαθητών ανά τρίμηνο και όχι ανά τετράμηνο.
Με αυτό τον τρόπο επιτυγχάνουμε ενημέρωση των γονέων, αναφορικά με την πρόοδο των μαθητών συχνότερα, κυρίως όμως ενημερώνονται οι γονείς για την ενδοσχολική συμπεριφορά των παιδιών τους.
Ελαχιστοποιούμε την πιθανότητα κρουσμάτων ενδοσχολικής βίας (bullying), ενδυναμώνοντας παράλληλα το μοντέλο Σχολείο - Οικογένεια - Κοινωνία.
20.  Αλλαγή αντίληψης για τη διαχείριση του Εκπαιδευτικού Χρόνου σε όλους τους εμπλεκόμενους με την εκπαίδευση.
Στην εκπαίδευση σήμερα ο χρόνος χρησιμοποιείται από τους διαχειριστές για να ποσοστοποιείται και να μετρούν την εργασία των εκπαιδευομένων.
Η ώρα ανά μαθητή έχει γίνει αντικείμενο αγοραπωλησίας, δηλαδή συναλλάσσεται ως εμπόρευμα και υπόκειται σε διαχείριση, όπως οι προγυμνάσεις (φροντιστηριακές αγωγές).
Με αυτή τη διαδικασία, οι παιδαγωγικές και κοινωνικές σχέσεις γίνονται από αγωγές εκπαιδευτικών λειτουργημάτων σε εμπορευματικές.
Η εκπαίδευση προβάλλεται ως καταναλωτικό αγαθό που συναλλάσσεται ανταλλακτικά, με συγκεκριμένο αντίτιμο για συγκεκριμένο χρόνο.
Είναι ο χρόνος που αγοράζεται ή πουλιέται για συγκεκριμένη εμπειρία ή διαδικασία ή αποτέλεσμα.
Έτσι, η εκπαιδευτική υπηρεσία προτείνεται ως αντικείμενο - πράγμα του χρόνου που διατίθεται.
Τα ίδια τα προγράμματα και τα σχολικά μαθήματα γίνονται διαιρετά και μετρήσιμα σε όρους μονάδας χρόνου.
Μια τέτοια αντίληψη, όταν προωθείται και πριμοδοτείται με την άσκηση της εκπαιδευτικής πολιτικής, έχει ως αποτέλεσμα η εκπαίδευση να βρίσκεται σε αποξενωμένη σχέση με την μάθηση.
Εμείς αλλάζουμε αυτήν την αντίληψη και καταθέτουμε Στρατηγικό Σχέδιο Πλήρους Αναμόρφωσης του Εκπαιδευτικού Χρόνου, σε όλες τις βαθμίδες της εκπαίδευσης.
21.  Αξιολόγηση διδασκόντων σε επίπεδο σχολικής μονάδας.
Ταυτόχρονα, υιοθετούμε διαδικασία αξιολόγησης ΚΑΙ του Συλλόγου των Διδασκόντων σε επίπεδο Περιφέρειας με βάση μεταξύ άλλων και την αυξητική πορεία των βαθμολογιών των μαθητών σε σύγκριση με άλλα σχολεία της περιοχής.
22.  Υιοθετούμε νέο Πρόγραμμα των Εκπαιδευτικών Μονάδων.
Ο προγραμματισμός των εκπαιδευτικών μονάδων θα καθορίζει τους αντικειμενικούς σκοπούς τους και τους προσδιορισμούς των μεθόδων, των τρόπων και των επιστημονικών προσεγγίσεων του εκπαιδευτικού έργου τους.
Θα επιχειρείται να υπάρχουν κατά βαθμίδα εκπαίδευσης αντικειμενικοί εσωτερικοί και εξωτερικοί στόχοι των εκπαιδευτικών μονάδων.
Ο προγραμματισμός σε κάθε εκπαιδευτική μονάδα θα έχει στρατηγικό και λειτουργικό χαρακτήρα, ενώ δύναται να λειτουργήσει προστατευτικά, συντονιστικά και ενίοτε αμυντικά ή επιθετικά, στο πλαίσιο των δυναμικών και αποτελεσματικών συντονισμένων συλλογικών πρωτοβουλιών.
Είναι γνωστό ότι, ο στρατηγικός προγραμματισμός στις ελληνικές εκπαιδευτικές μονάδες επηρεάζεται συνήθως άμεσα από τον συγκεντρωτικό χαρακτήρα του ισχύοντος ελληνικού εκπαιδευτικού συστήματος.
Ο προγραμματισμός που θα τηρηθεί στις εκπαιδευτικές μονάδες του υιοθετούμενου από την ΕΛΛΗΝΙΚΗ ΛΥΣΗ πολιτισμικού εκπαιδευτικού προγραμματισμού, θα στηριχτεί στα ακόλουθα στάδια:Καθορισμός στόχων.Ανάπτυξη εναλλακτικών λύσεων.Διερεύνηση συνθηκών.Αξιολόγηση εναλλακτικών λύσεων.Επιλογή της καταλληλότερης λύσης.Διαμόρφωση επιμέρους πλάνων.Εφαρμογή των πλάνων.
23.  Υιοθετούμε νέα Κουλτούρα στην Εκπαίδευση και εφαρμόζουμε νέο Σύστημα Διαχείρισης του ανθρώπινου Εκπαιδευτικού Δυναμικού των Εκπαιδευτικών Μονάδων.
Η σωστή διαχείριση του ανθρώπινου δυναμικού προϋποθέτει τη μελέτη της κουλτούρας ολόκληρου του εκπαιδευτικού οργανισμού, στον οποίο εργάζεται ή φοιτά το δυναμικό αυτό.
Η κουλτούρα επηρεάζει άμεσα τη στάση διδασκόντων και διδασκομένων και την επίδοσή τους.
Η κουλτούρα δέχεται επιρροές από τα μέλη της σχολικής κοινότητας, αλλά και από την ευρύτερη κοινότητα.
Ο διευθυντής οφείλει να αναγνωρίζει τα χαρακτηριστικά της κουλτούρας του εκπαιδευτηρίου του ιδρύματος, να μελετά τις καταβολές τους και να τα αξιολογεί με σεβασμό πριν προχωρήσει σε παρεμβάσεις.
Ο διευθυντής με τους σωστούς χειρισμούς μπορεί να ανατρέψει μια μη λειτουργική κουλτούρα ή και να διαμορφώσει ένα κλίμα δημιουργικότητας και προόδου.
Η πρόσληψη προσωπικού είναι μια σημαντικότατη παράμετρος της διαχείρισης ανθρωπίνου δυναμικού.
Πέρα από τη γνώση και εφαρμογή της σχετικής νομοθεσίας, είναι σκόπιμο να ακολουθούνται οι διαδικασίες της σύνταξης περιγραφής θέσης και ατομικών χαρακτηριστικών, που στην ουσία «διυλίζουν» τη θέση.
Είναι συμφέρον τόσο του υποψηφίου όσο και των συμμετεχόντων στη διαδικασία, εκείνοι που λαμβάνουν μέρος στον καθορισμό των κριτηρίων πρόσληψης να είναι τα άτομα που θα συνεργαστούν με τον υποψήφιο ή θα τον επιβλέπουν.
Ο διευθυντής αποτελεί βέβαια αναπόσπαστο μέλος αυτής της ομάδας.
Η μελέτη και κρίση των αιτήσεων, η ερμηνεία των συστάσεων και η διεξαγωγή της συνέντευξης απαιτούν ιδιαίτερη τεχνική και προσόντα.
Ο διευθυντής επιλέγει τα άτομα που είναι ικανά να φέρουν εις πέρας αυτή τη διαδικασία.
Συνέχεια της επιλογής ενός υποψηφίου διδάσκοντος αποτελεί η υποδοχή και η αρχική στήριξή του.
Η φάση της στήριξης μπορεί να διαρκέσει από μερικές ημέρες έως και μερικούς μήνες.
Απώτερος σκοπός είναι η ολοκληρωμένη ένταξή του στις εκπαιδευτικές μονάδες του ιδρύματος.
Με την υποδοχή, ο νέος εκπαιδευτικός ξεναγείται στις εγκαταστάσεις της εκπαιδευτικής μονάδος, γνωρίζεται με το εκπαιδευτικό και το λοιπό προσωπικό, τους εκπαιδευομένους, του γνωστοποιούν πληροφορίες, που θα τον βοηθήσουν να κατανοήσει και να εφαρμόσει σωστά τις διάφορες λειτουργίες της μονάδας εκπαίδευσης.
Επιβεβαιώνει τις απαιτήσεις που έχει από αυτόν ο οργανισμός.
Του παρέχεται βοήθεια και στήριξη, προκειμένου να διεκπεραιώνει το εκπαιδευτικό λειτούργημά του.
Ενεργοποιείται το πλαίσιο των ενεργειών, σε σημείο που να αντιλαμβάνεται ότι, η παρουσία του εκτιμάται.
Αισθάνεται πως αποτελεί ένα γνήσιο υποσύνολο και θεσμικό μέλος της εκπαιδευτικής κοινότητας της μονάδος του ιδρύματος.
Σιγά-σιγά του ξεκαθαρίζεται όλο και περισσότερο το εκπαιδευτικό περιβάλλον και υιοθετεί τους αντικειμενικούς στόχους του εκπαιδευτικού οργανισμού γενικότερα, ώστε να μπορέσει να θέσει τους δικούς του εφαρμοστικούς στόχους.
Συνέπεια των προαναφερομένων, είναι η καλύτερη κατανόηση της φιλοσοφίας και του πολιτιστικού υποβάθρου του εκπαιδευτικού και εργασιακού χώρου, καθώς και η σταδιακή ένταξη και προσαρμογή του στο εν γένει περιβάλλον της εκπαιδευτικής μονάδος του ιδρύματος.
Οι διαδικασίες πρόσληψης, υποδοχής και αρχικής στήριξης εφαρμόζονται και για το μη διδακτικό προσωπικό.
Διαφοροποίηση υπάρχει ως προς το μέγεθος, αφού είναι λογικό για τους εκπαιδευτικούς να είναι πολύ περισσότερες οι εν λόγω διαδικασίες ως προς την ποιότητά τους, ιδιαίτερα όταν αυτές σχετίζονται με την ειδικότητα του καθ' ενός.
Οι εκπαιδευόμενοι είναι το επίμαχο μέρος.
Όλα πράττονται για αυτούς, προκειμένου να παράγουν το καλύτερο δυνατόν εκπαιδευτικό αποτέλεσμα.
Η εκπαίδευση των διδασκόντων σε θέματα παιδαγωγικής ψυχολογίας και μεθοδολογίας της διδασκαλίας είναι αναγκαία, προκειμένου να καλυφθούν οι αντίστοιχες ανάγκες των εκπαιδευομένων.
Στις εκπαιδευτικές μονάδες του ιδρύματος θα δοθεί μεγάλη βαρύτητα εκεί που το εκπαιδευτικό σύστημα αναδεικνύει μια αδυναμία και η οποία σχετίζεται με την κάλυψη των εκπαιδευτικών αναγκών των εκπαιδευομένων.
Είναι ακαδημαϊκά γνωστό ότι, όταν πρόκειται για εκπαίδευση φοιτητών τριτοβάθμιας εκπαίδευσης ή εκπαίδευση ενηλίκων, το κλειδί της επίτευξης του εκπαιδευτικού αποτελέσματος έγκειται στην κατάρτιση του προγράμματος σπουδών.
Αυτή πρέπει να στηρίζεται στις βασικές αρχές εκπαίδευσης ενηλίκων και στην δέουσα επιμόρφωση των εκπαιδευτικών.
Σε ότι αφορά τους ανήλικους εκπαιδευόμενους, πέρα ότι επιβάλλεται να υπάρχει ένα ελκυστικό κτίριο με τις δέουσες υποδομές και εγκαταστάσεις, θα λαμβάνονται και όλα τα αναγκαία μέτρα ενός οργανωτικού, πρακτικού και αποτελεσματικού πλαισίου.
Η οργάνωση πολιτισμολογικών, ιστορικών, αθλητικών, καλλιτεχνικών, ανθρωποκεντρικών και κοινωνικών δραστηριοτήτων, η εφαρμοστική παιδεία του θεάτρου, οι ρητορικοί, διαλεκτικοί αγώνες επιχειρημάτων κ.α. θα είναι ενσυνείδητες ενέργειες των μαθητών και θα αποτελούν ανταπόκριση των ενδιαφερόντων τους.
Οι προαναφερόμενες δράσεις θα πραγματοποιούνται στο χώρο της εκπαιδευτικής μονάδος, αλλά εκτός του κανονικού ωραρίου, καθώς και με τη μέγιστη δυνατή υποστήριξη και ενεργό ανάμειξη του συλλόγου διδασκόντων της εκπαιδευτικής μονάδος, του ομίλου γονέων και κηδεμόνων και της τοπικής και ευρύτερης κοινωνίας.
Η συμβολή των προαναφερομένων θα είναι καταλυτική στην επίτευξη των αναλυμένων δράσεων.
Θετικότατο και οργανωτικό ρόλο στις προηγούμενες δραστηριότητες θα παίξει και το κανονιστικό πλαίσιο των πολιτισμικών δράσεων της εκπαιδευτικής μονάδος, όπου θα ιεραρχεί δεδομένα, ενέργειες και ρόλους προς αποφυγή δυσκολιών, αλλά και για την επίτευξη της σωστής απόδοσης και έκβασης όλων των πράξεων που επιβάλλεται να πραγματοποιηθούν.
Στο παραπάνω πλαίσιο θα υπάρχει ενισχυμένος ο ρόλος των θέσεων και των εκθέσεων πρωτοβουλιών σχετικά με την λήψη αποφάσεων και των μαθητών, προκειμένου να υπάρξουν θετικότερα αποτελέσματα.
Το επιπλέον όφελος από τέτοιου είδους δράσεις είναι ότι, συνήθως λειτουργούν πολύ ευνοϊκότερα για όλο εκείνο το μαθητικό κοινό, που μπορεί να αποζητά πιο εξειδικευμένες ανάγκες λόγω οικογενειακών, πολιτισμικών, ψυχοκοινωνικών ή άλλων ιδιαιτεροτήτων, καθώς και τυχόν άλλων προβλημάτων.
Η δέουσα υποστήριξη ως τομέας θα υφίσταται σε όλες τις εκπαιδευτικές μονάδες του ιδρύματος.
Επίσης, θα υπάρχει ανά δεκαπενθήμερο πλήρης ενημέρωση των εκπαιδευτικών επί θεμάτων που άπτονται των περιπτώσεων αυτών, έτσι ώστε να ενημερώνονται και να ευαισθητοποιούνται δεόντως.
Εξ' άλλου, και αυτή η επιβεβλημένη στάση των εκπαιδευτικών έναντι των μαθητών που χρήζουν συμπαράστασης, προβλέπεται στο θεσμικό πλαίσιο κανόνων λειτουργίας και συμπεριφοράς όλων των εκπαιδευτικών που εργάζονται σε εκπαιδευτικές μονάδες.
24. Υιοθετούμε νέα διαδικασία επιμόρφωσης των εργαζομένων εκπαιδευτικών λειτουργών.
Η επιμόρφωση των εκπαιδευτικών στις εκπαιδευτικές μονάδες είναι επιβεβλημένη.
Συνδέεται άμεσα με το «λειτούργημα του εκπαιδευτικού», με τη βασική του εκπαίδευση, με την άσκηση του έργου του σχολείου, με τις τυχούσες αλλαγές που σημειώνονται σε ένα εκπαιδευτικό σύστημα και με τις διευρυμένες πολιτισμικές και κοινωνικές δραστηριότητές του εκτός σχολείου.
Όλοι αυτοί οι παράμετροι συνδέουν με δυναμικούς και πολύπλοκους όρους την εργασιακή και προσωπική ανάπτυξη ενός εκπαιδευτικού, που θα εργασθεί στις εκπαιδευτικές μονάδες.
Η «επιμόρφωση των εκπαιδευτικών» για τις εκπαιδευτικές μονάδες είναι στρατηγικής σημασίας θεσμική ενέργεια για την επιστημονική υποστήριξη των εκπαιδευτικών, στο πλαίσιο των αρχών που ασπάζεται η φιλοσοφία του Εθνικού μας Σχεδίου για την Παιδεία, για την δια βίου εκπαίδευση και την αγωγή παιδείας.
Αποτελεί επίσης αναγκαιότητα για την θεσμική λειτουργία των εκπαιδευτικών οργανισμών του ιδρύματος και προκύπτει κάτω από διάφορους όρους συνεχών κοινωνικών, πολιτικών, τεχνολογικών και οικονομικών αλλαγών, που επαγωγικά αντιστοιχούν και στις εκπαιδευτικές αλλαγές.
Η δεδομένη αναγκαιότητα της επιμόρφωσης παραπέμπει και σε αντίστοιχη οριοθέτηση πολλαπλών σκοπών και μορφών επιμόρφωσης, που συνυφαίνονται στενά τόσο με τις ανάγκες των προγραμμάτων, των εκπαιδευομένων, των εκπαιδευτικών μονάδων του ιδρύματος, που θα είναι ανοιχτά στην κρίση και την αλλαγή, όσο και με τις παιδαγωγικές και διδακτικές μορφές παρέμβασης που θα αναπτύσσουν σ' αυτά.
Πρέπει να επισημάνουμε ότι, η επιμόρφωση θα πραγματοποιείται με γνώμονα την προώθηση μιας φιλοσοφίας για ένα σχολείο με πολιτισμική παιδαγωγική και σχολική καινοτομία με προτάγματα τη σχολική επιτυχία, την κοινωνική δικαιοσύνη, την ισοτιμία το σεβασμό του άλλου, την αποδοχή, την αλληλεγγύη, τη μόρφωση και την εποικοδομητική κριτική.
Αυτά αποτελούν τις βασικές αρχές της ελληνοκεντρικής παιδείας του Εθνικού μας Σχεδιασμού για την Παιδεία.
Συνεπώς, η επιμόρφωση των εκπαιδευτικών αποτελεί πυρήνα της συνολικής μας εκπαιδευτικής πολιτικής.
Οι επιμορφωτικές ανάγκες των εκπαιδευτικών και οι ανάγκες του εκπαιδευτικού συστήματος για να καλυφθούν ουσιαστικά, προϋποθέτουν συστηματικές διαδικασίες διάδοσης και μεταφοράς νέων γνώσεων, σε συνδυασμό με τις παρατηρούμενες μεταβολές στο εκπαιδευτικό σύστημα.
Για το σκοπό αυτό, ιδρύουμε ένα Επιμορφωτικό Κέντρο, που θα οργανώσει θεσμικά και συστηματικά σε συνεργασία με το Ελληνικό Ανοικτό Πανεπιστήμιο ένα οργανωμένο δίκτυο φορέων και μορφών επιμόρφωσης,
με πρωταρχικό σκοπό την υποστήριξη της επιστημονικής και επαγγελματικής ανάπτυξης του εκπαιδευτικού λειτουργήματος.
Η επιμόρφωση είναι μια δραστηριότητα και μια διαδικασία στην οποία κανείς εντάσσεται σε προσωπικό - ατομικό επίπεδο (αυτομόρφωση), ή σε συλλογικό-μαζικό επίπεδο.
Γι' αυτό το λόγο, εντάσσουμε την όλη διαδικασία κάτω από έναν νέο θεσμικό φορέα, που θα κατευθύνει ενέργειες και δράσεις.
Οι εκπαιδευτικοί μέθοδοι του Ανοικτού Πανεπιστημίου πείθουν, ότι μπορεί η ανοικτή εξ αποστάσεως εκπαίδευση, να συντελέσει αποφασιστικά στην προσπάθεια για συνεχή επιμόρφωση και κατάρτιση των εκπαιδευτικών.
Αν οι εκπαιδευτικοί εντάσσονταν, προκειμένου να επιμορφωθούν σε κάποια ειδικά προγράμματα των σχολών του Ελληνικού Ανοικτού Πανεπιστημίου, τα προβλήματα θα μπορούσαν να λυθούν σχετικά εύκολα, ακολουθώντας τα ακόλουθα στάδια:
1ο Στάδιο: Ενημέρωση των συμμετεχόντων εκπαιδευτικών πάνω στον τρόπο λειτουργίας του ανοικτού Πανεπιστημίου και ιδιαίτερα του βασικού εργαλείου της, την ανοικτή εξ αποστάσεως εκπαίδευση.
2ο Στάδιο: Αποστολή του κατάλληλου υλικού που θα είναι προσαρμοσμένο στις απαιτήσεις της δέουσας εφαρμόσιμης μεθόδου.
Θα πρέπει να αποσταλεί στους επιμορφούμενους - καθηγητές έντυπο υλικό που θα περιλαμβάνει: βιβλία, βοηθήματα, άρθρα από περιοδικά, αλλά και οπτικό-ακουστικό υλικό (ειδικά προγράμματα εκπαίδευσης).
Θα οριστεί ένας καθηγητής - σύμβουλος από πλευράς του Ανοικτού Πανεπιστημίου που θα βοηθάει και θα συντονίζει την ομάδα στη διάρκεια της φοίτησης.
Ο κάθε καθηγητής - επιμορφούμενους σπουδαστής θα μελετά στο σπίτι το υλικό, θα επικοινωνεί με τον καθηγητή - σύμβουλο για προβλήματα που τυχόν θα προκύπτουν, θα χρησιμοποιεί ως μέσα επικοινωνίας το τηλέφωνο, το ταχυδρομείο, το fax, το e-mail και θα του στέλνει τις καθορισμένες ανά τρίμηνο εργασίες.
Οι τυχούσες συμβουλευτικές συναντήσεις θα πραγματοποιούνται εντός της εκπαιδευτικής μονάδος.
Μετά τη λήξη της ετήσιας φοίτησης οι εκπαιδευτικοί - σπουδαστές θα δώσουν γραπτές τελικές εξετάσεις, που θα βασίζονται σε όλο το υλικό που τους έχει δοθεί.
Έτσι, παρακάμπτουμε προβλήματα που συνήθως συναντάμε στη διαδικασία επιμόρφωσης των εκπαιδευτικών, όπως:
Η αδυναμία επιμόρφωσης λόγω της γεωγραφικής κατανομής της χώρας μας (νησιά, απομακρυσμένα χωριά κλπ).
Η καθημερινή εργασία στο σχολείο και η δέουσα προετοιμασία στο σπίτι που εμποδίζει τη φυσική παρουσία σε μία αίθουσα διδασκαλίας ή τη μετακίνηση σ' ένα άλλο τόπο.
Το μεγάλο κόστος επιμόρφωσης για το Κράτος, αφού είναι αναγκαία η αντικατάσταση των αναμορφούμενων από αναπληρωτές για την λειτουργία των σχολείων.
Η ανάγκη φυσικής και της συνεχούς παρουσίας του εκπαιδευτικού στην αίθουσα διδασκαλίας, ώστε να μην αποκοπεί από την εκπαιδευτική διαδικασία.
Τα λίγα περιθώρια που υπήρχαν, έτσι ώστε, ο εκπαιδευτικός να επιλέξει ο ίδιος το θέμα, στο οποίο θέλει να επιμορφωθεί, αφού κάθε χρόνο πραγματοποιούνται ελάχιστα προγράμματα και μάλιστα για ορισμένες ειδικότητες.
Το θέμα ότι, οι υποχρεωτικές εξετάσεις στα συμβατικά πανεπιστήμια για την παρακολούθηση ενός μεταπτυχιακού τμήματος δημιουργούν συνήθως πολλά προβλήματα σε πολλούς εκπαιδευτικούς, λόγω του ότι έχουν τελειώσει τις σπουδές τους πριν πολλά χρόνια.
Η εισαγωγή νέων μαθημάτων, η δημιουργία νέων προγραμμάτων σπουδών, η συγγραφή νέων βιβλίων και η παραγωγή εκπαιδευτικού λογισμικού αυξάνει τις απαιτήσεις της σύγχρονης διδακτικής πράξης.
Η επιμόρφωση των εκπαιδευτικών μας όλων των βαθμίδων αποτελεί βασική μας προτεραιότητα, ώστε να διασφαλίσουμε στα Ελληνόπουλα, το κατάλληλο επίπεδο των γνώσεων και κριτικής ικανότητας που απαιτείται για να γίνουν σκεπτόμενοι Πολίτες!
Θέλουμε Ελληνίδες και Έλληνες Πολίτες σκεπτόμενους και με δυνατότητα συμμετοχής στις διαδικασίες που αφορούν στο μέλλον των παιδιών μας και της Πατρίδας μας.
Για την ΕΛΛΗΝΙΚΗ ΛΥΣΗ είναι επιτακτική ανάγκη η ΡΙΖΙΚΗ ΑΝΑΔΙΑΡΘΡΩΣΗ της ΕΛΛΗΝΙΚΗΣ ΠΑΙΔΕΙΑΣ, γιατί μόνο με αυτό τον τρόπο μπορεί να εξασφαλιστεί η συνέχεια του Ελληνισμού και της Ορθοδοξίας μας!
ΠΡΟΓΡΑΜΜΑΤΙΚΕΣ ΘΕΣΕΙΣ ΤΗΣ «ΕΛΛΗΝΙΚΗΣ ΛΥΣΗΣ» ΓΙΑ ΤΗΝ ΙΔΙΩΤΙΚΗ ΕΚΠΑΙΔΕΥΣΗ
Η ιδιωτική εκπαίδευση στα Πανεπιστήμια είναι ένα βασικό θέμα για την Ελλάδα, η οποία πρέπει να παράγει πλούτο από όλους τους κλάδους της οικονομίας της για να αναπτυχθεί - σημειώνοντας πως στη Μ. Βρετανία σπούδαζαν το 2016/17 περί τους 10.000 Έλληνες, ενώ εργάζονται πάνω από 2.000 καθηγητές.
Μόνο τα δίδακτρα είναι 7.0  € έως 10.000 € το έτος, ενώ η διαμονή κοστίζει περί τα 18.0  € συν τα έξοδα ταξιδιών.
Αυτό σημαίνει πως εξάγεται συνάλλαγμα της τάξης των 280 εκ. € μόνο για τους σπουδαστές της Μ. Βρετανίας, ενώ φυσικά το ποσόν είναι πολύ μεγαλύτερο, εάν προσθέσουμε όλες τις άλλες χώρες.
Από την άλλη πλευρά, εάν η Ελλάδα είχε ιδιωτικά Πανεπιστήμια δεν θα εξοικονομούσε μόνο το συνάλλαγμα που φεύγει στο εξωτερικό, αλλά θα εισέπραττε επί πλέον από τους ξένους φοιτητές που θα σπούδαζαν εδώ.
Εκτός αυτού θα στηριζόταν οι επενδύσεις, θα δημιουργούνταν νέες θέσεις εργασίας, θα αυξανόταν το ΑΕΠ και επομένως τα έσοδα του δημοσίου.
Εκτός αυτού θα υπήρχε ανταγωνισμός με τα δημόσια Πανεπιστήμια, ο οποίος θα λειτουργούσε θετικά ως προς την καλυτέρευση της ποιότητας τους.
Ως εκ τούτου, δεν μπορεί να είναι κανείς αντίθετος με την θεσμοθέτηση τους.
Στο παράδειγμα τώρα της Κύπρου, έως πριν από μερικά χρόνια οι επιλογές στον τομέα της εκπαίδευσης ήταν δύο.
Τα παιδιά των εύπορων και καλών οικογενειών σπούδαζαν στην Αγγλία και στην Αμερική, ενώ των μεσαίων εισοδημάτων στην Ελλάδα.
Xρειάστηκαν να περάσουν αρκετά χρόνια για να λειτουργήσει το ιδιωτικό κολλέγιο, που εξελίχθηκε σε ιδιωτικό πανεπιστήμιο.
Σήμερα, ο τομέας της τριτοβάθμιας εκπαίδευσης στην Κυπριακή Δημοκρατία συμβάλλει περίπου στο 4,8% του ΑΕΠ της χώρας (σχεδόν στο 1 δις €), καθώς και στο 2,6% των συνολικών θέσεων εργασίας στην οικονομία.
Ο συνολικός αριθμός των σπουδαστών αυξήθηκε από περίπου 25.000 το 2007-8 σε σχεδόν 45.000 το 2016-7.
Από αυτούς, το 47% ήταν διεθνείς φοιτητές, με την πλειοψηφία (64%) από την Ελλάδα, περίπου το ένα τρίτο (35%) από διάφορες μη ευρωπαϊκές χώρες και 2% από διάφορες χώρες της Ευρωπαϊκής Ένωσης.
Μόνο το 2016 υπολογίζεται ότι η ανώτερη εκπαίδευση προσέφερε 739 εκ. € έως 979 εκ. € στην τοπική οικονομία, ενώ απασχόλησε περίπου 9.500 εργαζόμενους στον τομέα αυτόν και σε άλλες υποστηρικτικές βιομηχανίες.
Η ετήσια συμβολή του τομέα μπορεί να παρουσιάσει περαιτέρω αύξηση κατά 50% και να δημιουργήσει 1.500 νέες θέσεις εργασίας.
Εάν η Ελλάδα πετύχαινε τα ίδια νούμερα, τότε η τριτοβάθμια εκπαίδευση θα συνέβαλλε με 8,64 δις € στο ΑΕΠ (άρα με 2,59 δις € στα φορολογικά έσοδα του δημοσίου) και με πάνω από 100.000 θέσεις εργασίας - οπότε θα έλυνε πολλά προβλήματα της οικονομίας μας.
Συνεχίζοντας, το πρώτο κρατικό πανεπιστήμιο (Πανεπιστήμιο Κύπρου) έθεσε εξαρχής υψηλά τον πήχη, με αποτέλεσμα να υπάρχει ανταγωνισμός με υψηλά στάνταρντ που επιβλέπονται από το Υπουργείο Παιδείας.
Η άρνηση της Ελλάδας πάντως να αφήσει ελεύθερα τα ιδιωτικά πανεπιστήμια στα πρότυπα της Κύπρου, δεν αύξησε την ποιότητα της εκπαίδευσης.
Το αποτέλεσμα ήταν αρκετοί Έλληνες που δεν έχουν περάσει σε κρατικά πανεπιστήμια, να αναζητήσουν σπουδές στην γείτονα χώρα αυξάνοντας έτσι τον οικογενειακό προϋπολογισμό (δίδακτρα, ενοίκια και τα σχετικά).
Πρωταθλήτριες τώρα χώρες στην προσέλκυση ξένων φοιτητών στα πανεπιστήμιά τους είναι οι ΗΠΑ και η Μ. Βρετανία, με επόμενες τις Κίνα, Γερμανία, Γαλλία, Κύπρο κοκ.
Στον πίνακα που ακολουθεί βλέπουμε την κατάταξη των χωρών σε σχέση με τον αριθμό των ξένων φοιτητών που προσελκύουν στα πανεπιστήμιά τους.
Περαιτέρω, τα οικονομικά οφέλη της επένδυσης στην εξαγωγή υπηρεσιών τριτοβάθμιας εκπαίδευσης είναι η πληρωμή διδάκτρων από τους φοιτητές, η πληρωμή δαπανών διαβίωσης, η δημιουργία νέων θέσεων εργασίας εκπαιδευτικού και διοικητικού προσωπικού, η ανάπτυξη της αγοράς ακινήτων, ο εκπαιδευτικός τουρισμός των ίδιων των φοιτητών, των συγγενών και φίλων τους, καθώς επίσης τα έσοδα του δημοσίου από τη φορολογία που επιβάλλει.
Το παράδειγμα της Κύπρου
Στις 29 Ιουλίου του 2005 η Κύπρος επέτρεψε την ίδρυση ιδιωτικών Πανεπιστημίων, ενώ λειτουργούν τρία δημόσια πανεπιστήμια: (1) το Πανεπιστήμιο Κύπρου, με έδρα τη Λευκωσία, (2) το Τεχνολογικό Πανεπιστήμιο Κύπρου, με προσανατολισμό προς την εφαρμοσμένη έρευνα και έδρα τη Λεμεσό, και (3) το Ανοικτό Πανεπιστήμιο Κύπρου, που δραστηριοποιείται αποκλειστικά στην εξ αποστάσεως εκπαίδευση.
Μέχρι σήμερα έχουν ιδρυθεί πέντε ιδιωτικά πανεπιστήμια, επίσημα εγγεγραμμένα στο Μητρώο Πανεπιστημίων του Υπουργείου Παιδείας της Κύπρου: (1) το Ευρωπαϊκό Πανεπιστήμιο Κύπρου στη Λευκωσία, (2) το Πανεπιστήμιο Frederick που δραστηριοποιείται στη Λευκωσία και τη Λεμεσό, (3) το Πανεπιστήμιο Λευκωσίας,  (4) το Πανεπιστήμιο Νεάπολης Πάφου και (5) το University of Central Lancashire-Cyprus στη Λάρνακα.
Τα κυπριακά ιδιωτικά πανεπιστήμια προσφέρουν μεγάλη ποικιλία σε προπτυχιακά και μεταπτυχιακά προγράμματα σπουδών στην ελληνική και στην αγγλική γλώσσα.
Υπάρχουν δε περισσότερα από 120 διαφορετικά προγράμματα σπουδών σε προπτυχιακό επίπεδο και 92 σε μεταπτυχιακό επίπεδο, ενώ πολλά από αυτά γίνονται και με το σύστημα «Εκπαίδευση εξ αποστάσεως».
Έτσι η Κύπρος έγινε εκπαιδευτικός προορισμός για χιλιάδες ξένους φοιτητές.
Μόλις στα δύο πρώτα χρόνια λειτουργίας των ιδιωτικών πανεπιστημίων, οι ξένοι φοιτητές αυξήθηκαν περίπου κατά 80%.
Σήμερα οι αλλοδαποί φοιτητές που μένουν στην Κύπρο και οι εξ αποστάσεως φοιτούντες στα πανεπιστήμιά της ξεπερνούν τους 12.000.
Αυτοί αποτελούν περίπου το 33% του συνόλου των φοιτητών των κυπριακών πανεπιστημίων.
Περαιτέρω, μειώθηκε κατά 15% ο αριθμός των Κυπρίων φοιτητών που φοιτούν σε πανεπιστήμια του εξωτερικού, ενώ ο αριθμός των Κυπρίων που φοιτούν σε Κυπριακά πανεπιστήμια αυξήθηκε περισσότερο από 50%.
Τα οφέλη για την Κύπρο είναι μεγάλα, όσον αφορά τις νέες θέσεις εργασίας (9.500), τα έσοδα από τα δίδακτρα που υπερβαίνουν τα 35 εκ. €, τις καταναλωτικές δαπάνες των φοιτητών που φτάνουν στα 60 εκ. € και τα 125 εκ. € που εξοικονομούνται από την παραμονή των Κυπρίων φοιτητών στη χώρα τους.
Από έρευνα η οποία εκπονήθηκε με τη συνεργασία εννέα κυπριακών πανεπιστημίων και ερευνητικών ιδρυμάτων προκύπτει ότι, αυτά τα ιδρύματα μπορούν να συμβάλλουν πολύ περισσότερο στο ΑΕΠ της χώρας.
Τέλος, η αγορά των «σπουδών εξ αποστάσεως» παρουσιάζει μια σημαντική ευκαιρία για την Κύπρο, καθώς εκτιμάται ότι φτάνει περίπου στο 1 δις € - 4 δις €, για τα οποία η Κύπρος θα ανταγωνίζεται αγγλόφωνες χώρες όπως η Αυστραλία, η Σιγκαπούρη, η Ιρλανδία κτλ. (η αγορά για διεθνείς, αγγλόφωνους φοιτητές ανώτερης εκπαίδευσης υπολογίζεται ότι ανέρχεται γύρω στα 50 δις € και αυξάνεται κατά 5% ανά έτος).
ΕΙΜΑΣΤΕ ΔΙΑΦΟΡΕΤΙΚΟΙ ΑΠΟ ΤΟΥΣ ΑΛΛΟΥΣ ΚΑΙ ΤΟ ΑΠΟΔΕΙΚΝΥΟΥΜΕ ΕΜΠΡΑΚΤΩΣ ΜΕ ΤΟ ΠΡΟΓΡΑΜΜΑ  ΔΙΑΚΥΒΕΡΝΗΣΗΣ ΜΑΣ ΠΥΞΙΔΑ ΜΑΣ ΤΟ ΕΘΝΙΚΟ ΣΥΜΦΕΡΟΝ!!!!
