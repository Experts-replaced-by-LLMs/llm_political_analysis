Verkiezingsprogramma  1999  VLAAMSE ONAFHANKELIJKHEID   De Belgische staat splitsen  Het Vlaams Blok blijft van oordeel dat de Belgische staat een historische vergissing is en dat hij dus best zo vlug mogelijk opgeheven wordt. België verhindert dat Vlaanderen zelf over zijn welzijn, zijn welvaart en zijn bestemming beschikt. Vlaanderen moet dus binnen Europa een onafhankelijke staat worden met Brussel als hoofdstad.  De Vlaamse Beweging is praktisch even oud als de Belgische staat zelf. Deze staat heeft van de eerste dag af het bestaan en de ontwikkeling van Vlaanderen miskend. Van meet af aan heeft een steeds grotere groep Vlaamsgezinden de onderdrukking van Vlaanderen (die tevens een sociale onderdrukking was) aan de kaak gesteld.  Zeker, de Vlaamsgezinden opereerden dikwijls in verspreide slagorde en een niet onaanzienlijk deel onder hen meende zijn programma te kunnen realiseren binnen het bestaande staatsverband. Meer dan een eeuw rekenden zij te veel op de toegeeflijkheid van een staat die, waar deze ook maar kon, fatale slagen toebracht aan de Vlaamse Beweging.  Steeds meer leek het daarom de radicale Vlaams-nationalisten onwezenlijk pacten te sluiten met een Vlaamsvijandige staat. Zeker, wanneer men, zoals Vlaanderen in de jaren zestig en zeventig, een steeds gunstiger economische positie innam. Bij het Egmontpact in 1977 was het de bedoeling de faciliteiten te bevestigen en zelfs uit te breiden. Bij de Staatshervorming van 1988-89 (werd Brussel als volwaardig derde gewest erkend en werden de faciliteiten onherroepelijk gebetonneerd). Deze toegevingen zijn noodlottig geweest en hadden kunnen voorkomen worden. Vergeten we hierbij niet dat de Volksunie - ooit de Vlaams-nationale partij - in ruil voor wat kruimels hier twee keer mee de verantwoordelijkheid droeg!  Vlaanderen meende, in de overtuiging dat de Vlaamse meerderheid in België niet tot een machtsinstrument kon omgevormd worden dat overeenstemde met de getalsterkte, dat het federalisme de kans zou zijn om een einde te stellen aan de ondemocratische Belgische machtsverhoudingen. Maar dit streven naar federalisme was slechts de bevestiging door Vlaanderen van de onderdanigheid aan zijn voogden.  Een federalisme dat niet in strijd is met de democratie, heeft als bijzonderste kenmerk dat alle belangrijke beslissingen precies genomen worden op het niveau van de deelstaten.  In écht federale staten wordt het optreden van het federale (nationale) gezag als hoeder over het algemeen belang van de federatie als vanzelfsprekend aanvaard. Het komt in Canada, de VSA, Duitsland en Zwitserland niet voor dat, zoals in België, de ene deelstaat (Wallonië) de andere (Vlaanderen) permanent voor schut zet.  Ook de vorm en het resultaat van de huidige federale Staat voldoen niet aan de vereisten van een normaal federalisme. In ruil voor culturele autonomie werd op Belgisch niveau de pariteit ingevoerd, evenals de twee derde en de dubbele meerderheden en de alarmbelprocedure. Het gaf Wallonië een ongehoorde machts- en blokkeringpositie van waaruit het alle stappen naar verdere decentralisatie, en dan vooral op het taalkundige, economische en financiële vlak, kon tegenhouden. Met als gevolg dat voor elk stukje bevoegdheidsdecentralisatie schandalige toegevingen werden gedaan. Hierdoor werd de Waalse machtspositie en blokkeringmogelijkheid op financieel, fiscaal, sociaal en politiek vlak bestendigd. Kortom, de specifieke vorm van het Belgisch ‘federalisme’ verhindert precies dat het beleid in verband met belangrijke maatschappelijke thema’s op het niveau van de deelstaten kan gevoerd worden. Nochtans zou Vlaanderen er een stuk beter voorstaan indien het zelf zijn belastingpolitiek voerde en een eigen sociale zekerheid had.  De onwerkbaarheid van het federalisme in België wordt nog bestendigd door de specifieke vorm van politieke besluitvorming in dit land, waardoor bijvoorbeeld één partij in Vlaanderen de meerderheid kan halen met een bepaald programma, zonder dat die partij ook maar iets daarvan kan uitvoeren omdat zij verplicht is een compromis te sluiten met een Waalse zusterpartij, die aan de andere kant van de taalgrens al even ‘incontournable’ is. Maar omgekeerd is het nog veel erger. In Wallonië kan één partij, de PS, niet alleen zichzelf als ‘incontournable’ aandienen op Waals en Belgisch, maar zelfs ook op Vlaams vlak door te eisen dat haar Vlaamse tegenhanger in de Vlaamse regering zit. Dit is concreet gebeurd na de verkiezingen van 1995!  Dit systeem van politieke besluitvorming op z’n Belgisch wordt bestendigd door de vakbonden, de ziekenfondsen, het Hof en de Kerk, die elk wel hun redenen hebben om dit land op een unitaire en dus fundamenteel ondemocratische wijze te laten regeren. De methoden die worden aangewend om de belgitude in stand te houden of op te wekken, zijn veelvuldig en werken effectief. Dit gaat van ‘Dit is Belgisch’-campagnes over sportmanifestaties, met als koninginnestuk de Belgische voetbalploeg, tot door de overheid gul gefinancierde koningsfeesten, miss-België-toestanden, enz. Brood en spelen voor het volk, opdat dit niet te veel zou beseffen dat zijn land bestuurd wordt door een fundamenteel antidemocratische kaste. Democraten komen daarom in Vlaanderen steeds meer op voor zelfbestuur.  “En we zijn al zo klein...”  Twee argumenten lijken voor het behoud van België te pleiten: “Waarom splitsen als we al zo klein zijn?” en “Waarom splitsen als we toch naar een verenigd Europa gaan?” Het gaat hier echter om schijnargumenten die gemakkelijk weerlegd kunnen worden.  Een onafhankelijk Vlaanderen betekent niet echt een schaalverkleining tegenover België. We vallen inderdaad terug van 10 naar 6,5 miljoen inwoners. Maar daarentegen is Vlaanderen - telkens met Brussel - goed voor 75% van het Belgisch BBP en zelfs 88% van de Belgische export. We ruilen de geblokkeerde en door chantage bij elkaar gehouden Belgische constructie dan wel in voor een efficiënte en slagkrachtige staat. Trouwens, ook met 6,5 miljoen inwoners past Vlaanderen perfect in het rijtje van Denemarken (5,2 miljoen), Finland (4,8 miljoen), Ierland (4,5 miljoen), Noorwegen (4,1 miljoen), Oostenrijk (7,5 miljoen), Zweden (8,3 miljoen) en Zwitserland (6,5 miljoen).  Het streven naar een onafhankelijke Vlaamse staat is perfect te verzoenen met het besef dat Vlaanderen, met zijn op export gerichte economie, open zal staan voor samenwerking met andere Europese landen en voor contacten met de rest van de wereld.  Geen regio maar lidstaat  Vlaanderen heeft op dit ogenblik duidelijk onvoldoende inbreng bij de Europese besluitvorming, tenzij via de omweg van de Belgische structuren en dus van de soms moeizame consensus met de Walen. Talloze voorbeelden, zoals het eurostemrecht, tonen aan dat het voor Vlaanderen wel degelijk belang heeft of we rechtstreeks in de EU zouden vertegenwoordigd zijn.  Vlaanderen is geen regio, maar een natie. Vlaanderen moet niet vergeleken worden met Basse-Normandie, Sachsen-Anhalt, Groot-Londen of Estramadura. Vlaanderen moet vergeleken worden met Denemarken, Finland, Oostenrijk, Zweden: dat zijn lidstaten die rechtstreeks vertegenwoordigd zijn in de Europese instellingen.  Daarom is voor het Vlaams Blok de belangrijkste stap natuurlijk de onafhankelijkheid van Vlaanderen. Vlaanderen moet immers als zelfstandige staat aanwezig zijn en niet als een gemuilkorfd Belgisch onderdeel. Als wij in België niet eens in staat zijn onze meerderheid in macht om te zetten, dan zal men in Europa slechts smalend toekijken en Vlaanderen beschouwen als de eerste de beste Duitse deelstaat of een Frans Departement.  Ons project is dat van een onafhankelijke Vlaamse staat. Wij willen gastvrij zijn en open staan voor andere culturen, maar wie zich blijvend op ons grondgebied wil vestigen, moet zich aan onze gemeenschap aanpassen. Tegelijk hebben wij onze sympathie voor autochtone bevolkingsgroepen die hun identiteit willen bewaren en baas willen blijven in eigen land. Dit is ons project. Dit project noemen wij nationalisme.  Volkeren en naties kunnen een beroep doen op het zelfbeschikkingsrecht om een eigen staat op te richten. Het zelfbeschikkingsrecht is herhaaldelijk en uitdrukkelijk erkend, bijvoorbeeld in de Slotakte van Helsinki (1975) of nog in de slotverklaring van de wereldconferentie van mensenrechten in Wenen (1993). Maar anderzijds kent het volkenrecht ook aan elke bestaande staat het recht toe zijn soevereiniteit en de integriteit van het grondgebied te bewaren.  Binnen de zich vormende Europese Unie wordt het misschien mogelijk om te komen tot formalisering van het zelfbeschikkingsrecht, tot een procedure waarbij nieuwe lidstaten zouden kunnen ontstaan, doordat een bestaande lidstaat zich opsplitst of een deel van een land zich afsplitst in een nieuwe entiteit.  Op het einde van de twintigste eeuw is zelfbeschikking dus geen afdwingbaar recht, maar een politiek principe. De invulling van het zelfbeschikkingsrecht wordt bepaald door politieke ontwikkelingen, met andere woorden: de machtsverhoudingen zoals die zich op het nationale en internationale toneel aftekenen. Maar in elk geval is de internationale weerstand tegen de vreedzame ontbinding van een staat veel geringer dan tegen gewelddadige annexatie- of afscheidingspogingen waarbij ook andere landen betrokken zijn en waarbij de stabiliteit van de regio in het gedrang komt.  Na bijna honderd zeventig jaar België moet het voor wie zien wil, duidelijk zijn: “Zonder België, omdat het moet. Zonder België, omdat het kan”.     Het ontbinden van de unie  1.  Joegoslavië: slecht voorbeeld  De tegenstanders van de Vlaamse onafhankelijkheid doen het nationalisme af als een uiting van groepsegoïsme. De oorlog in Kroatië en Bosnië leek een reeks argumenten te bieden die ook tegen de nationalisten in Vlaanderen konden gebruikt worden. Het is duidelijk dat bij de realisatie van het zelfbeschikkingsrecht geweld en oorlog niet altijd worden geschuwd. Maar daarbij moet men niet alleen aan de Balkan denken. De Verenigde Staten van Amerika, Italië, Griekenland en ook België zijn voorbeelden van staten die door wapengekletter tot stand kwamen. Estland, Letland en Litouwen, Slovakije en Tsjechië zijn dan weer enkele voorbeelden van staten die op een vreedzame manier werden opgericht.  Men kan er het Vlaams Blok of de rest van de radicale Vlaamse Beweging onmogelijk van beschuldigen dat zij gewelddadige acties tegen personen prediken om tot Vlaamse onafhankelijkheid te komen. Geweldloosheid en democratische legitimatie zijn voor ons essentiële voorwaarden.  In Joegoslavië heeft de centrale overheid getracht om met geweld de vreedzaam tot stand gekomen onafhankelijkheid van Slovenië en Kroatië te verhinderen.  De Belgische staat treedt op dit ogenblik echter niet systematisch gewelddadig op tegen Vlaamse nationalisten. Er zijn wel een aantal indicatoren van een gewijzigde houding ter zake. Militair geweld om België bij elkaar te houden, is evenwel alleen denkbaar indien de Vlaamse onafhankelijkheid geen democratische legitimatie zou hebben. De Belgische situatie is dus in geen enkel opzicht te vergelijken met wat er in Joegoslavië gebeurd is.  Tsjechoslovakije: goede vergelijking  Op het einde van de Eerste Wereldoorlog beslisten de Geallieerden de kaart van Midden-Europa te hertekenen op basis van het zelfbeschikkingsrecht der volkeren. Dat was althans de theorie. Zeker in het geval van Tsjechoslovakije wogen geopolitieke en strategische argumenten in de praktijk zwaarder dan het met de lippen beleden zelfbeschikkingsrecht. De Geallieerden kenden aan de Tsjechen alle gebieden toe waarop zij ‘historische aanspraken’ maakten. De gebieden waar de bevolking geen aansluiting bij Tsjechië wilde – zoals het Duitse Sudetenland – werden militair bezet.  De Slovaken hadden tot op dat ogenblik deel uitgemaakt van het Hongaarse deel van het Habsburgse Rijk. Tijdens het Hongaarse bestuur hadden ze geen eigen politieke elite kunnen ontwikkelen. Dat was een nadeel tegenover de Tsjechen, die onder het mildere Oostenrijkse bestuur wel een politiek en administratief kader hadden kunnen opbouwen.  Bij de verkiezingen van 1946 hadden de communisten geen meerderheid behaald. In 1948 pleegden ze een staatsgreep, met de tanks van het Sovjetleger op de achtergrond. Maar de belofte tot federalisering waarmee de communisten de Slovaken hadden gepaaid, werd niet uitgevoerd.  De ‘Praagse Lente’ van 1968 bracht een verzachting van de communistische dictatuur – het zogenaamde ‘socialisme met een menselijk gelaat’. Tegelijk werd ook het debat op gang gebracht over een federale structuur voor Tsjechoslovakije. Vooral de Slovaken drongen daarop aan. Eens te meer gingen democratie en behoud van de eigen identiteit hand in hand. In augustus 1968 maakten de tanks van het Warschaupact korte metten met de Praagse Lente.  Pas toen vanaf 1990 elke steun vanuit Moskou wegviel, konden de Tsjechen en de Slovaken door massademonstraties en stakingen de communistische regering tot aftreden dwingen.  In maart 1990 was het Tsjechoslovaakse parlement het toneel van een verhit ‘debat over het koppelteken’. De Tsjechen waren voorstander van de naam ‘Tsjechoslovakije’. De Slovaken stelden voor om het land ‘Tsjecho-Slovakije’ te noemen, mét koppelteken dus.  Uiteindelijk keurde het Tsjechoslovaakse parlement op 11 april 1990 een voorstel goed dat voor beide partijen aanvaardbaar was: ‘Tsjechische en Slovaakse Federatieve Republiek’.  De verkiezingen van 5 en 6 juni 1992 brachten een verdere polarisatie. De Tsjechische premier Vaclav Klaus stelde de Slovaken voor de keuze: ofwel een sterke federatie, ofwel separatisme. Er kon geen sprake zijn van een confederatie, waarbij een socialistisch Slovakije de Tsjechen zou afremmen.  De Slovaakse Nationale Raad verklaarde op 17 juli 1992 Slovakije soeverein.  Op een bijeenkomst tussen Klaus en Meciar (22-23 juli 1992) werd een blauwdruk opgesteld om de federatie te ontbinden. De laatste maanden van 1992 zouden gebruikt worden om de scheiding op een vreedzame en ordentelijke manier te laten verlopen. Er volgde een reeks onderhandelingen, waarbij de partijen zich soms hard opstelden, maar tegelijk begrepen dat een vlotte scheiding in het voordeel van beiden was. Er werden een aantal bilaterale organen opgericht om de scheiding te begeleiden.  In september 1992 kreeg Slovakije een eigen grondwet. Door een grondwetswijziging stemde het federale parlement op 25 november 1992 in met de ontbinding van de unie. Op 1 januari 1993 werd de federatie formeel ontbonden.  De tegenstanders van de splitsing hadden een catastrofescenario uitgetekend, waarbij de scheiding zou gepaard gaan met een daling van de Tsjechische handel met een vijfde en van de Slovaakse handel met een derde. Dat zou een stijging van de werkloosheid tot gevolg hebben met respectievelijk 8% en 20%.  Tsjechië en Slovakije kwamen dan ook overeen om minstens tijdelijk een douane-unie en een muntunie aan te gaan. De douane-unie verbood heffingen of niet-tarifaire handelsbeperkingen en voorzag in een gemeenschappelijke handels- en douanepolitiek tegenover derde landen. De praktische uitwerking gebeurde door een paritair samengestelde ‘Raad van de Douane-unie’, die over een permanent secretariaat beschikte. Ook het vrij verkeer van personen werd gegarandeerd, net als de vrije toegang tot de arbeidsmarkt voor onderdanen van een andere staat. Bovendien werd de bestaande federale wetgeving op het gebied van strafrecht, het gerechtelijk recht, het sociaal recht, enz… grotendeels overgenomen. Op die manier werd een juridisch vacuüm vermeden.  De internationale erkenning van de twee nieuwe staten verliep probleemloos. De twee staten boden zich bij de internationale organisaties aan als de ‘opvolgers’ van Tsjechoslovakije. Binnen het jaar na de scheiding konden Tsjechië en Slovakije toetreden tot de Verenigde Naties, de Raad van Europa, het IMF, de Wereldbank. De tegoeden en verplichtingen van Tsjechoslovakije in deze internationale organen werden telkens op basis van een 2:1-verhouding tussen de twee staten verdeeld. De meeste landen in de Raad van Europa waren voorstander van een ‘Doppelbeitritt’: ofwel beide landen, ofwel geen van beide. Op 4 oktober 1993 werd in Brussel het associatieverdrag tussen de Europese Gemeenschappen en Tsjechië en Slovakije ondertekend.  Gisteren Tsjechoslovakije, morgen België!  Een vergelijking tussen Tsjechoslovakije en België ligt natuurlijk voor de hand. Er zijn opvallend veel parallellen.  1.  De verhouding tussen Tsjechen en Slovaken is ongeveer 2: 1. Dat is vergelijkbaar met de verhouding tussen Vlamingen en Walen.  2.  Net zoals Slovakije wordt Wallonië gekenmerkt door de zware industrie en een relatief belangrijke wapenindustrie.  3.  Tsjechië stond in voor 80% van de totale Tsjechoslovaakse export. Voor Vlaanderen is dit 74% en voor Vlaanderen met Brussel 88%.  4.  Tsjechië droeg 3 % van zijn BNP over naar Slovakije en 7% van het Slovaakse BNP bestond uit dergelijke transfers. Vlaanderen draagt 10% over naar Wallonië en 25% van het Waalse BNP bestaat uit dergelijke transfers.  5.  De Slovaken zijn, net zoals de Walen, voorstander van een socialistisch geïnspireerde economische politiek. De Tsjechen en de Vlamingen kiezen voor een meer vrije economische politiek met het doel de economie snel gezond te maken.  6.  De overheidsinvloed op de economie is in Slovakije groter dan in Tsjechië. Ook hier gaat de vergelijking met Wallonië en Vlaanderen op.  7.  Zowel Tsjechië als Vlaanderen vormen dus de economische motor van de unie. Bij een scheiding ging dan ook vooral Tsjechië er economisch op vooruit. Hetzelfde zou voor Vlaanderen gelden.  8.  De Slovaken gebruikten de afscheiding als dreigement, maar kregen het deksel op de neus. De Tsjechische premier Klaus trok daaruit de conclusie en koos voor de splitsing. Ook de Waalse socialisten Spitaels en Eerdekens hebben reeds met afscheiding gedreigd. De Vlaamse minister-president Luc Van den Brande antwoordde in een interview: “Zelfs de meest nuchtere waarnemers, zoals ondernemers, overwegen vandaag de pro’s en contra’s van een verdere scheiding. Vroeger was dit onderwerp onbespreekbaar. Ik ben geen separatist, maar ik laat me niet afdreigen met separatistische scenario’s. (…) Als de Vlaamse burger echt moet kiezen tussen Vlaamse zekerheid en Belgische chaos, ligt de keuze voor de hand.” (Trends, 13 augustus 1992)  Er is meer: afgezien van Brussel – een situatie die zich inderdaad in Tsjechisch-Slovaaks verband niet voordeed – zorgt het kader van de Europese Unie ervoor dat een aantal ‘Tsjechoslovaakse’ problemen zich niet stellen bij een splitsing van België: het vrij verkeer van personen, goederen en diensten, het probleem van grenscontroles, de muntunie,… Op deze terreinen moeten dus weinig of geen afspraken gemaakt worden tussen Vlaanderen en Wallonië.     Onafhankelijkheid in de praktijk    De recente gebeurtenissen in Centraal- en Oost-Europa hebben het vraagstuk van de internationale erkenning van nieuwe staten en van de zogenaamde statenopvolging weer actueel gemaakt.  De statenpraktijk is zeer uiteenlopend en het volkenrecht bevat geen regels die bepalen welke opvolgers als ‘rompstaten’ en welke als ‘nieuwe staten’ moeten gezien worden. Politieke overwegingen primeren.  De Tsjechische en Slovaakse vertegenwoordigers kozen in het onderling afgesloten politiek akkoord uitdrukkelijk voor de ontbinding van Tsjechoslovakije, waardoor de Tsjechische Republiek en Slovakije zich beiden aandienden als ‘nieuwe staten’.  Het is vrij onwaarschijnlijk dat Vlaanderen of Wallonië als ‘rompstaat’ van België zullen aanvaard worden door de internationale gemeenschap. Wallonië weegt demografisch en economisch niet zwaar genoeg om door te kunnen gaan als rest-België. Vlaanderen bezit betere troeven om als ‘rompstaat’ erkend te worden, maar in Vlaanderen bestaat er ongetwijfeld weinig animo om ‘België’ verder te zetten en bijvoorbeeld het Belgisch volkslied en de Belgische symbolen verder te gebruiken. Het is dus zeer waarschijnlijk dat met het verdwijnen van België twee entiteiten zich als ‘nieuwe staten’ zullen aandienen.  Het volkenrecht geeft geen strikte of allesomvattende regeling over wat er met de rechten en plichten van de ter ziele gegane staat moet gebeuren. De opvolgers moeten er in elk geval voor zorgen dat de continuïteit van het openbaar leven gewaarborgd wordt. Uit billijkheidsoverwegingen mogen door derden verworven rechten niet in het gedrang komen. Die bekommernis speelt bijvoorbeeld inzake contracten met bedrijven of verdragen met derde landen. In de praktijk hangt veel af van de inhoud van de verdragen en van de staten waarmee de verdragen afgesloten werden.  Het spreekt daarom voor zich dat Vlaanderen en Wallonië terdege rekening zullen moeten houden met de door België aangegane verbintenissen. In hun eigen belang zullen de opvolgers van België moeten vermijden dat het verdwijnen van België voor derde landen enig nadeel met zich mee brengt.  Met de onafhankelijkheid van Vlaanderen bedoelt het Vlaams Blok een heuse soevereiniteit: een onafhankelijke staat die op zichzelf lidstaat is van de Europese Unie. Er kan dus geen sprake zijn van begripsverwarring met allerlei termen zoals ‘de Vlaamse staat’ waar men eigenlijk de Vlaamse gewest- en gemeenschapsvorming binnen België bedoelt. Ook termen zoals ‘een confederaal model’ voor de Belgische staat zijn aan het Vlaams Blok niet besteed.  Reeds in 1992 liet de Vlaamse minister-president Luc Van den Brande noteren: “Vlaanderen moet een kosten/baten-analyse maken van het Belgische gegeven. Ik zie ruimte voor een Belgisch staatsverband in zoverre het een toegevoegde waarde heeft voor Vlaanderen. Voor mij is separatisme dus geen spook.” (Trends, 13 augustus 1992)  Ook de politieke positie van Vlaanderen tegenover het buitenland moet versterkt worden. Nu reeds moeten we het buitenland informeren over de redenen en de noodzaak van Vlaamse onafhankelijkheid. Nu reeds moeten we in het buitenland duidelijk maken dat de Franstaligen in Vlaams-Brabant geen onderdrukte etnische minderheid vormen, maar arrogante en zich superieur wanende kolonisten. Nu reeds moeten we er ons toe verbinden om in het onafhankelijke Vlaanderen van morgen binnen de huidige grenzen van Brussel aan de Brusselse Franstaligen alle politieke en culturele rechten te geven.  De akkoorden over de Belgische boedelscheiding zullen minder verregaand zijn dan de tussen Tsjechië en Slovakije gesloten overeenkomsten. Er mag immers verwacht worden dat zowel Vlaanderen als Wallonië binnen de Europese Unie zullen blijven. Over het vrij verkeer van diensten, van personen en van goederen, een douane-unie en een muntunie moet dus niet meer onderhandeld worden.  De modaliteiten van de boedelscheiding zullen door Vlaams-Waals overleg moeten bepaald worden. Voor de onroerende goederen binnen de Belgische grenzen en de lokaliseerbare roerende goederen kan het territorialiteitsprincipe gelden: de goederen worden toegewezen aan de staat waarin ze zich bevinden. Voor roerende bezittingen en onroerende goederen buiten de grenzen zal een verdeelsleutel moeten gevonden worden. Wij denken daarnaast ook aan de staatsschuld, de verdeling van de goudvoorraad, bepaling van onderlinge grenzen, het opzetten van diverse samenwerkingsverbanden (Post/Spoorwegen), de verdeling van extraterritoriale goederen (ambassades en dergelijke meer).  In afwachting van een Vlaamse wetgeving op het vlak van bevoegdheden die tot aan de splitsing door het ‘federale’ niveau van de Belgische staat werden uitgeoefend, zou het interne Belgische rechtsstelsel overgenomen worden. Wij denken daarbij aan Gerechtelijk recht, Strafrecht en Strafvordering, wetgeving op politie, sociale zekerheid en dies meer. Op dezelfde wijze zou Vlaanderen de huidige internationale verdragen bevestigen.  Chaos en instabiliteit zullen vermeden worden. Zelfs wanneer ze niet het onderste uit de kan kunnen halen, moeten de Vlamingen voor ogen houden dat ze dan nog altijd beter af zijn dan in de Belgische staat waar de ‘solidariteitsmechanismen’ blijven spelen.  In een eerste fase zullen Vlaanderen en Wallonië wellicht het interne Belgische rechtsstelsel overnemen, zeker inzake burgerlijk recht, strafrecht, strafvordering, wetgeving op politie,… Ook internationale verdragen worden overgenomen of bevestigd, tenzij de andere landen het verdrag opnieuw willen onderhandelen.  De vraag wat er met het koningshuis zal gebeuren, is niet essentieel. De Vlaamse onafhankelijkheid moet de welvaart en het welzijn van zes miljoen Vlamingen veilig stellen. De toekomst van één enkele – zij het koninklijke – familie is hoe dan ook een probleem in de marge. De eerste grondwetgevende vergadering van het onafhankelijke Vlaanderen zal over de staatsvorm beslissen.  Het is duidelijk dat Vlaamse onafhankelijkheid nodig is om de welvaart van de Vlamingen veilig te stellen. Het is duidelijk dat die onafhankelijkheid er kan komen op een vreedzame en democratisch gelegitimeerde wijze.  De voorbeelden van Scandinavië en Tsjechoslovakije tonen aan dat de ontbinding van de unie vrij onverwacht komt. Eind 1902 leek het zeer waarschijnlijk dat Noorwegen en Zweden door een ‘staatshervorming’ tot de definitieve oplossing van hun problemen zouden komen. In februari 1905 kwam het tot een breuk. In september werd er onderhandeld en in oktober was de scheiding voltrokken. In Tsjechoslovakije werd er tot in de zomer van 1992 nagedacht over een nieuw federaal of confederaal model. Pas na de verkiezingen van juni 1992 bleek dat de tegenstellingen niet meer te verzoenen waren.  Binnen de zes maanden was de scheiding voltrokken.  Ook in Vlaanderen zijn de geesten klaar voor een opheffing van de unie. “De onafhankelijkheid van Vlaanderen valt niet meer tegen te houden. Het is een onomkeerbaar proces,” zegt de Gentse professor Jaap Kruithof, “Het gaat misschien niet vlug, maar binnen een afzienbare tijd leven we in een onafhankelijke staat.”(Meervoud, december 1997)  Er is dus geen sprake van chaos of instabiliteit. Het Vlaams Blok wil overigens ook dat Vlaanderen een parlementaire democratie zou zijn.   Faciliteiten   Het Vlaams Blok vecht de taalgrens aan, zoals die in 1963 tot stand is gekomen. Op basis van totaal onbetrouwbare gegevens besloot de regering toen de taalgrens eens en voor goed vast te leggen. Door de overheveling van Komen en Moeskroen naar Henegouwen werden alleen al 70 000 mensen aan Wallonië afgestaan, en dit in ruil voor de toekenning van zes Voerdorpen met nog geen 4 500 inwoners aan Limburg. Maar ook de Platdietse streek, die taalkundig en geografisch bij Voeren hoort, en Edingen en andere gemeenten gingen toen voor Vlaanderen verloren.  In totaal werden in een vijfentwintigtal taalgrensgemeenten en in zes randgemeenten rond Brussel-Hoofdstad zogeheten taalfaciliteiten aan de anderstalige minderheid verleend. Die faciliteiten moesten echter als overgangsmaatregel dienen en zouden een uitdovend effect hebben.  Maar de faciliteiten voor de Vlamingen in de Waalse faciliteitengemeenten bleven in de praktijk dode letter. Terwijl Vlaanderen jaarlijks meer dan 200 miljoen uitgeeft voor Franstalige scholen in Vlaamse faciliteitengemeenten, betaalt de Franse gemeenschap geen cent voor de kleine Vlaamse afdeling in Komen. De subsidiëring van het Vlaams schooltje in Komen werd door de Franstaligen botweg geweigerd, en wordt nu noodgedwongen opgehoest door de Vlaamse gemeenschap. De Franstaligen willen niet, nooit en nergens, aan hun verplichtingen voldoen. Het Vlaams Blok blijft dan ook bij zijn voorstel om de faciliteiten af te schaffen.  Dat de Franstaligen zich nooit houden aan hun verplichtingen, blijkt nog beter uit de praktijk van de zes faciliteitengemeenten (Sint-Genesius-Rode, Linkebeek, Drogenbos, Kraainem, Wezembeek-Oppem, Wemmel) in de Vlaamse Rand rond Brussel, die in handen zijn geraakt van gematigde tot rabiaat Franstalige gemeentebesturen, voor wie die faciliteiten slechts een tussenfase zijn om aangesloten te worden bij Groot-Brussel.  Zelfs in Vlaamse gemeenten zonder faciliteiten (zoals Overijse en Tervuren) maken Franstaligen zelden aanstalten om zich aan te passen.  De toekenning van eurostemrecht zal van deze gemeenten nog grotere bolwerken van Franstalige dominantie en arrogantie maken. Aldus komt ‘le très grand Bruxelles’ nog wat dichterbij. Het spreekt dan ook vanzelf dat het Vlaams Blok de inhoud van de beruchte omzendbrief van Vlaams minister Peeters van harte steunt. Het is immers niet meer dan logisch dat ook de Franstaligen alle documenten in eerste orde in het Nederlands ontvangen. Na een tijdje in Vlaanderen te hebben gewoond kunnen ze immers het Nederlands hebben geleerd. In afwachting daarvan kunnen zij telkens het geval zich voordoet een document in het Frans aanvragen. Het Vlaams Blok is tevens van oordeel dat alles wat in die gemeenten de indruk wekt van tweetaligheid, dient te verdwijnen. Voorbeelden daarvan zijn de tweetalige verkeers- en straatnaamborden.  Het Vlaams Blok klaagt dan ook manifest de lakse houding aan van de Vaste Commissie voor Taaltoezicht in het algemeen en van haar Nederlandstalige leden van de traditionele partijen in het bijzonder. Deze commissie hult zich in een sfeer van Belgische compromissen en manifesteert zich geenszins als de harde scheidsrechter bij schendingen van de bestuurstaalwetgeving. De VCT wordt gedomineerd door de Franstaligen omdat de Nederlandstalige leden van de traditionele partijen zich in de eerste plaats niet als Vlamingen opstellen, maar als vertegenwoordigers van het Belgische regime. De CVP speelt hierin een uiterst nefaste rol.   Eurostemrecht  Het eurostemrecht is volgens het Vlaams Blok daarnaast niets minder dan een machtig wapen in de handen van de Franstalige partijen om hun imperialistische aanvallen op het Vlaams karakter van de Gordel in alle hevigheid op te voeren.  Met het eurostemrecht komen de faciliteitengemeenten definitief in Franstalige handen en wordt Sint-Genesius-Rode de zo lang betrachte corridor tussen Brussel en Wallonië. Ook andere gemeenten, zoals Overijse, dreigen in Franstalige handen te vallen. Met Brussel als hoofdstad van Europa worden in de toekomst nog veel meer kapitaalkrachtige buitenlanders in de Gordel verwacht, met nog meer verfransing tot gevolg.  Dit stemrecht voor de zowat 400.000 onderdanen van de Europese Unie betekent, vooral in Vlaams-Brabant, een dodelijke aanslag op het Vlaams karakter van talrijke gemeenten. De kapitaalkrachtige Europese en andere ambtenaren (die zelfs geen gemeentebelastingen betalen!) hebben zich nooit willen aanpassen aan hun Vlaamse woonomgeving en zij zullen de verfransingsmachine nog versterken. De Franstaligen laten daar overigens geen onduidelijkheid over bestaan. De invoering van eurostemrecht zal uitgerekend in de Europese hoofdstad leiden tot de definitieve verstoring van de bestaande evenwichten en op termijn tot de eliminatie van de autochtone minderheid. Bovendien versterkt dit stemrecht de imperialistische aanspraken van Brussel op zijn omgeving. Door de massale buitenlandse aanwezigheid in Brussel wordt deze stad het model, de voorafbeelding van het Europa dat wij bestrijden: een eenheidsworst, een multiculturele brij waarin de nationaliteiten uitgewist zijn en waarbij immigratie kan leiden tot inpalming van het gebied door andere volkeren en het leggen van de kiemen van etnische conflicten.  Met de recente invoering van het vreemdelingenstemrecht geven wij een belangrijk deel van onze soevereiniteit prijs, van onze zeggenschap over onze eigen steden en gemeenten.  In het parlement stond het Vlaams Blok alléén met zijn standpunt dat stemrecht in alle omstandigheden aan de nationaliteit gekoppeld moet blijven, hoewel een ruime meerderheid van de Vlamingen dit standpunt onderschrijft. Wij wisten dan ook dat het eurostemrecht op zich niet tegen te houden zou zijn. Maar wij hadden nooit gedacht, nooit durven vrezen dat het in zo’n dramatische omstandigheden zou gebeuren. Dat dit dossier uiteindelijk zou uitdraaien op de zoveelste nederlaag voor Vlaanderen.  Dat de gematigde voorwaarden van het Vlaams Parlement niet allemaal zouden worden ingewilligd, dat hadden we wel verwacht. Maar dat uiteindelijk niets daarvan zou worden ingewilligd en dat de Vlamingen integendeel voor de invoering van dit eurostemrecht een bijkomende, loodzware prijs zouden moeten betalen aan de Franstaligen, dat had geen enkele doemdenker durven vrezen. Niemand had namelijk verwacht dat de CVP zich zo lankmoedig zou opstellen en dat de CVP op een dergelijke manier over zich heen zou laten walsen door de verzamelde francofonie. Het gedrag van die partij tart inderdaad iedere verbeelding.  De Franstalige partijen hebben het spel meesterlijk gespeeld. Zij zijn erin geslaagd om alles wat ze verlangden binnen te rijven, zonder ook maar één duimbreed te moeten toegeven:  -   het eurostemrecht is goedgekeurd zonder een gewaarborgde Vlaamse aanwezigheid in de Brusselse instellingen;  -   de goedkeuring van het stemrecht voor de niet-Europeanen vanaf 2006 is eveneens zo goed als rond;  -   en in tussentijd zal het overgrote deel van de niet-Europeanen reeds stemrecht gekregen hebben én voor de gemeente én voor het Brussels Gewest én voor de Kamer, door de automatisering van de naturalisaties.  Uiteraard heeft Dehaene altijd getracht iedereen gerust te stellen. Want het is nu eenmaal zo dat de invoering van vreemdelingenstemrecht nergens tot opvallende politieke verschuivingen heeft geleid. Volgens Dehaene zal Brussel ongetwijfeld geen uitzondering maken op deze vaststelling. Het Vlaams Blok weigert mee te stappen in deze redenering. De situatie van Brussel is uniek en is dus met geen enkele andere stad in Europa te vergelijken.  Want nergens anders in Europa hebben we immers te maken met zo’n hoge concentratie van internationale ambtenaren. Brussel is inderdaad uitgegroeid tot de zeer centralistische hoofdstad van Europa, waar ruim 70% van alle Euro-ambtenaren gehuisvest zijn. 20 000 van de 28 000 Euro-ambtenaren zitten in Brussel en dan hebben we het nog niet gehad over de vele duizenden buitenlandse ambtenaren die rechtstreeks of onrechtstreeks omwille van andere internationale functies in Brussel zijn neergestreken. Nergens in Europa, in geen enkele andere Europese stad vormt deze groep zo’n groot aandeel van de bevolking.  In die situatie - terwijl het naakte overleven van de Vlamingen als gemeenschap, in hun eigen hoofdstad nota bene, wordt bedreigd -, kwam de regering Dehaene samen met het FDF het broze evenwicht in Brussel, dat allang geen evenwicht meer is, omver gooien door een enorm nieuw stemmenreservoir cadeau te doen aan de Franstaligen. Terwijl het water de Vlamingen aan de lippen staat, kwam Dehaene ons doodleuk vertellen dat het stemrecht voor buitenlanders nergens tot opvallende verschuivingen heeft geleid en dat het in Brussel evenmin tot verschuivingen zal leiden. Men zou voor minder van zijn stoel vallen.  Het debat over het eurostemrecht en het vreemdelingenstemrecht is slechts in beperkte mate een principieel debat, maar in veel grotere mate een debat over aantallen en over percentages die altijd maar groter worden. Indien Brussel een normale hoofdstad zou zijn, zonder grote taaltwisten, zonder de arrogante wil van bepaalde leiders van één taalgroep om de andere taalgroep naar het leven te staan, zonder de wil van diezelfde politici om Brussel altijd maar verder uit te breiden over Vlaams grondgebied, dan had dit eurostemrecht nauwelijks enige aandacht gekregen. Maar hier dreigt door dit stemrecht, de oorspronkelijke bevolking van Brussel gewoon te worden weggevaagd.  De CVP en de SP toonden in dit debat hun Januskop. In het Vlaamse Parlement hingen ze de flamingant uit, maar in de Kamer lachten ze met dit Vlaams Parlement, want in de Kamer primeren de belangen van de Franstaligen.  Zelfs van die ene eis waartegen geen enkele Europese instantie zich zou kunnen verzetten, met name een minimale gewaarborgde vertegenwoordiging voor de Vlamingen in Brussel, werd geen werk gemaakt. Sterker nog, door de CVP en de SP werd gesteld, dat zo’ n eis ongepast is, omdat die de buitenlanders in de handen van de Franstaligen drijft. In plaats van in het defensief te gaan, moeten we in het offensief gaan, moeten we de buitenlanders voor de Vlaamse zaak winnen en dan kan het eurostemrecht zelfs nog een winstoperatie worden voor de Vlamingen. We moeten maar 20% van de buitenlandse stemmen binnenrijven en we maken al winst, aldus de CVP en de SP. Daarmee bewijzen ze dat ze ofwel naïeve dromers of kwaadaardige leugenaars zijn.  De gewaarborgde vertegenwoordiging voor de Vlamingen komt er dus niet. Maar geen nood: de CVP heeft ze wel in haar eisenpakket gestoken voor 1999. Want, dan zal het gebeuren, dan zullen de Franstaligen alle Vlaamse eisen inwilligen… Ook dat is weer de zoveelste illusie waarmee de CVP het eigen geweten probeert te sussen. Het zoveelste CVP-manoeuvre om het eigen gezicht te redden.  Met dit onvoorwaardelijk eurostemrecht en met de vorige en de nieuwe naturalisaties maakt men van de Brusselse Vlamingen meer dan ooit tevoren de gegijzelden van de Franstaligen. De regering had dit nochtans kunnen voorkomen. Men had de kwestie van het eurostemrecht gewoon kunnen verschuiven tot na de verkiezingen, om dan veel sterker te staan in de onderhandelingen.  Toch stelt het Vlaams Blok dat de strijd om het vreemdelingenstemrecht nog niet is gestreden. De schandalige manier waarop het vreemdelingenstemrecht door het Parlement werd gejaagd vormt niet het einde van een proces, maar het begin, de aanzet van de verkiezingen van 1999, waarin het vreemdelingenstemrecht centraal zal staan en waarin de bevolking haar eindoordeel mag uitspreken over deze beschamende uitverkoop van Brussel en Vlaams-Brabant, en over deze vernederende, knieval van de CVP en de SP voor het FDF.  Bovenvermelde overwegingen liggen onder andere ook aan de basis van de verwerping door het Vlaams Blok van het Ruimtelijk Structuurplan Vlaanderen. Hierin wordt de Vlaamse en groene gordel rond Brussel omgevormd tot grootstedelijk gebied, zodat een groot deel van Vlaams-Brabant effectief een onderdeel wordt van het grootstedelijk gebied Brussel. Dit zet de deur wagenwijd open voor een versnelde verstedelijking en verfransing/europeanisering van Vlaams-Brabant. Het uitgesproken landelijk karakter van de streek zal hierdoor definitief verloren gaan en de Gordel zal dienen als ‘afwentelingsgebied’ voor de ruimtelijke problemen van Brussel.  De Franstaligen blijven alle middelen aanwenden om de verfransing in de hand te werken. Dat blijkt onder meer uit de Franstalige culturele centra in Voeren en Sint-Genesius-Rode en uit het beruchte blad Carrefour, een door de Franse gemeenschap gesubsidieerd Vlaamsvijandig propagandablad dat in Vlaams Brabant gratis wordt verspreid. Ook steunt die Franstalige Gemeenschap een hypermodern kleuterschooltje met feestzaal in Voeren (kostprijs: 22 miljoen). Allemaal voorbeelden van de schending van het territorialiteitsprincipe.  Het ‘officiële Vlaanderen’ heeft Voeren nooit het gevoel gegeven écht tot Vlaanderen te behoren; de Happart-toestanden liggen nog vers in het geheugen. De Voerenaars blijven bovendien nog door andere dingen gekweld. Zij zijn voor hun nutsvoorzieningen en hulpverlening (bv. brandweer) nog altijd op Luik aangewezen en ze staan nog altijd bloot aan de dagelijkse pesterijen en de onwil van de Luikse nutsbedrijven en andere diensten. Bovendien getuigt ook de aanstelling van een Wallingantische adjunct-arrondissementscommissaris, die erop moet toezien dat de Franstaligen in Voeren niet worden gediscrimineerd, van een manifeste onwil om Voeren definitief te erkennen en te aanvaarden als een Vlaamse gemeente.     Brussel  1.  Brussel is de hoofdstad van Vlaanderen  Het onafhankelijke Vlaanderen zal Brussel als hoofdstad hebben. Nu reeds is Brussel de hoofdstad van de Vlaamse Gemeenschap, maar ze zal die positie in de toekomst en in het perspectief van een definitieve boedelscheiding veel duidelijker moeten verdedigen. Het is een historische vergissing en de grootste toegeving van de Vlaamse partijen geweest Brussel in 1989 als volwaardig derde gewest te erkennen. Het Vlaams Blok was de enige partij die zich daartegen verzette! De andere partijen, de Volksunie op kop keurden dit goed. Daardoor werd Brussel een uitvalsbasis voor de verdere verfransing en de internationalisering van Vlaams-Brabant. De Vlamingen die in Brussel wonen, hebben er niet de macht die hen wettelijk gezien toekomt. In de openbare diensten zoals de OCMW-ziekenhuizen, het openbaar vervoer en de sociale huisvesting wordt de taalwetgeving minder dan ooit gerespecteerd.  De grootste schuldigen daaraan zijn de huidige ‘Vlaamse’ Brusselse ministers (en tot voor kort ook staatssecretaris Vic Anciaux), die steeds maar hebben toegekeken en toegegeven, en hun aandacht hebben verlegd van de belangen van de Vlamingen naar die van de steeds groter wordende groep niet-Europese vreemdelingen. Die zijn als geheel evenwel voor de Franstaligen gewonnen. De Vlaamse ministers en staatssecretaris hebben zich ook nooit verzet tegen de enorme last die de Europese instellingen Brussel bezorgden en haar verder onleefbaar en nog minder Vlaams maakten.  In deze context moet het niet verbazen dat het uitgerekend het FDF is - de partij van de meest rabiate Vlamingenhaters in Brussel - dat midden 1997 het voorstel lanceerde om buitenlanders uit de Europese Unie gemeentelijk stemrecht te verlenen. Stemrecht voor buitenlanders, zelfs al blijft het beperkt tot EU-burgers, is een regelrechte catastrofe voor de Brusselse Vlamingen omdat het grootste deel van die buitenlanders als tweede taal haast uitsluitend het Frans hanteert.  Nochtans maakt Brussel om historische, sociologische, culturele, geografische en economische redenen gezien onverbreekbaar deel uit van Vlaanderen. De verfransing van Brussel is vrij recent. Ze is het resultaat van een hard en meedogenloos sociologisch en politiek imperialisme. Maar dit is niet onomkeerbaar: als de boedelscheiding er komt, zal de economische kracht van het welvarende Vlaanderen een grotere rol gaan spelen.  Brussel-19 wordt als tal van andere Europese grootsteden getroffen door het wegtrekken van economische activiteit. De ondernemingen verlaten het centrum en vestigen zich in de Rand of zelfs daaromheen. Dat wil zeggen dat de productie en de tewerkstelling uit Brussel zelf verdwijnen. Als het wat meevalt, blijft hun maatschappelijke zetel in de stad zelf, wat op zich niet echt veel te betekenen heeft. Het is derhalve zo dat men ook op het economische - naast het communautaire - vlak in gewesttermen is gaan denken; een gewest dat overigens de communautair vastgelegde grenzen ruim naar buiten verlegt. Door deze verschuiving wordt het aangekondigde communautaire debat dat voorzien is voor 1999 zeer belangrijk en wellicht beslissend. Verrassend is echter dat deze delokaliseringstrend zich de jongste tijd voltrekt richting Waals-Brabant (Louvain-La-Neuve, Eigenbrakel, Nijvel,…) (Trends, 3 oktober 1996) en niet meer zoals in de jaren zeventig en tachtig richting Vlaams-Brabant.  Wie Brussel bezoekt, merkt het duidelijk: de oude stad die ongestructureerd verspreid ligt tussen kantoren, ministeries en gewestelijke diensten, bloedt stilaan dood. Naast de uittocht van de ondernemingen stelt men vast dat de binnenstad verlaten is en verloederd, dat alle gemeenschapsleven van autochtone Brusselaars zo goed als verleden tijd is, dat hele contingenten immigranten uitgeleefde panden bewonen en hele wijken inpalmen. De armoede is groter dan ooit tevoren.  Uiteraard heeft deze evolutie haar financiële weerslag op het hoofdstedelijk gewest. De financiële bron droogt op door het wegtrekken van de middenklasse en van jonge gezinnen. De inkomstenbelastingen verminderen daardoor en ook van hen die blijven - ouderen, armen en werkloze vreemdelingen - kunnen geen financiële extra inspanningen gevraagd worden. Gevolg: geen geld, geen investeringen en een verdere uittocht.  Naast een op de binnenstad gericht woningbeleid moet een beleid gevoerd worden dat gericht is op het aantrekken van goed geschoolde mensen uit alle beroepscategorieën. Op die wijze stijgt de vraag naar allerlei diensten en handelszaken en wordt de economische leefbaarheid verbeterd.  Het aantrekken van grote ondernemingen naar Brussel zal nauwelijks iets bijdragen tot de oplossing van de Brusselse werkloosheid. De meeste werknemers komen immers van buiten Brussel. Het komt er dus op aan een plan uit te werken dat het mogelijk maakt om economisch-actieve Vlamingen met hun gezinnen de stap naar Brussel te doen zetten. Initiatieven om ambtenaren van de Vlaamse gemeenschap aan te moedigen zich in Brussel of de Vlaamse Rand te vestigen, lopen tot op de dag van vandaag op een sisser uit. De verklaring daarvoor is duidelijk: Vlamingen willen zich immers in Brussel niet tussen de vreemdelingen vestigen, huur- en koopprijzen in exclusieve wijken en de Rand zijn te duur. Ook de toenemende criminaliteit en de toenemende verfransing blijven een afschrikkende rol spelen.  Al deze negatieve ontwikkelingen laten zich uiteraard ook gelden op het budgettaire vlak. Het Brusselse gewest zit opgezadeld met een schuld van 100 miljard, maar ook de 19 Brusselse gemeenten hebben een steeds groter wordende schuld. In de sociale zekerheid geniet Brussel steeds meer en meer van de transfers vanuit Vlaanderen. En ooit zal Brussel bij de splitsing van het land haar deel in de staatschuld moeten bijpassen. Het is zo klaar als een klontje: alleen Vlaanderen kan Brussel financieel helpen.  Nadenken over strategie  Beweren dat Vlaanderen niet onafhankelijk kan worden omdat we anders Brussel verliezen, is een drogreden.  In plaats van tijd te verliezen met de vraag of onafhankelijkheid omwille van Brussel wel kàn, moet er veeleer nagedacht worden over de strategie die nodig is om Brussel te behouden voor het onafhankelijk Vlaanderen dat onvermijdelijk op ons afkomt.  Een duidelijke Vlaamse strategie die uiteindelijk mee leidt tot een economische heropleving van Brussel dringt zich op. Uitgangspunt dient te zijn dat Vlaanderen Brussel niet kwijt wil, integendeel. Vlaanderen moet in die economische opleving een cruciale rol spelen zodat Brussel beseft dat het met de Vlaamse initiatieven best rekening houdt, wil het overleven.  Iedere strategie die streeft naar een grotere Vlaamse homogeniteit van Vlaams-Brabant, verliest veel effect als Brussel enerzijds een vuile, onveilige en onaantrekkelijke stad blijft waar iedereen weg wil, en anderzijds een stad is waar de nog leefbare wijken en woningen onbetaalbaar worden. Het terugdringen van de verloedering, de naleving van de taalwetten, het verkrijgen van een minimumvertegenwoordiging in gemeenten en gewest zijn daarom belangrijke voorwaarden om Brussel tot een aantrekkingspool voor Vlamingen uit te bouwen. Maar niet alleen dat. De nadelen verbonden aan de aanwezigheid van vooral de Europese politieke instellingen in Brussel bemoeilijken de situatie van de Vlamingen aldaar. Zij draagt ertoe bij dat de verfransingsmachine in Brussel, maar ook in Vlaams-Brabant nog wat grondiger werkt.  Het werd al gezegd dat heel wat ondernemingen de jongste jaren Brussel verlaten hebben om zich te vestigen in Vlaams- en Waals-Brabant. Tal van ondernemingen die zich in Vlaams-Brabant hebben gevestigd, brengen weinig respect of begrip op voor de Vlaamse eigenheid van de streek waar ze zich bevinden.  Het Vlaams Blok stelt vast dat er een mijlenbrede kloof gaapt tussen de mentale ingesteldheid op sociaal-economisch vlak tussen de Brusselse Franstaligen en de Walen. Het is ook in het belang van de Brusselse Franstaligen dat ze ingaan op het aanbod van het dynamische, op economische groei afgestemde Vlaanderen, dan te lonken naar het verspilzieke en collectivistische Wallonië. Het Vlaams Blok wil de Brusselse Franstaligen dan ook een sociaal-economisch alternatief geven. Ook ondernemend Vlaanderen heeft belang bij de versterking van het Brusselse economische weefsel. Voor het Vlaams Blok is er dringend nood aan een belangengemeenschap tussen Brussel en Vlaanderen  De grote hoop voor Vlaanderen moet zijn dat de Brusselse Franstaligen uiteindelijk eieren voor hun geld zullen kiezen, wanneer zij zullen inzien dat zij met hun deficitaire begroting enkel nog bij Vlaanderen kunnen aankloppen. Anders kiest Brussel enkel voor economische zelfmoord en zal het Brussels minigewest voor onomkeerbare financiële problemen komen te staan. Nu reeds is Brussel verplicht elk jaar bij de federale (nationale) schatkist te gaan bedelen om ettelijke bijkomende miljarden te bekomen. In alle opzichten kiest Brussel dus best voor Vlaanderen. Heel wat Franstaligen maken nu al een keuze voor het Nederlands door hun kinderen naar Vlaamse scholen in Brussel te sturen. Niets belet overigens de tweetaligheid van Brussel als hoofdstad van Vlaanderen, mits de toepassing van de taalwetten op elk vlak en mits een samenhangende en dynamische politiek van de Vlaamse Gemeenschap om Vlamingen terug naar haar hoofdstad te trekken.  In Brussel geldt de verplichting tot tweetaligheid wel voor de openbare sector. De hoofdstedelijke en gemeentelijke instanties leven al decennia lang de taalwetgeving niet na.  Wellicht het meest tragisch is het lot van de Nederlandstalige patiënten in de bicommunautaire ziekenhuizen. Zij worden verkeerd behandeld tot zelfs dement verklaard, gewoon omdat de behandelende geneesheren hen niet verstaan.  De strikt tweetalige organisatie van de gemeentelijke administratie, met gelijke aandacht voor de beide taalgemeenschappen, werd nog steeds niet verwezenlijkt. Dit is het gevolg van de doelbewuste tegenwerking vanwege de Franstalige politici. Hun anti-Vlaamse strategie slaagt omdat de afdwingbaarheid van de wettelijke voorschriften nagenoeg fictief is. Instellingen als de Vaste Commissie voor Taaltoezicht zijn voorbeelden van die machteloosheid. Ook de vice-gouverneur die in principe kan optreden bij taalgeschillen beschikt, over een beperkte vernietigingsbevoegdheid..  Als we Brussel voor Vlaanderen willen behouden, is het de taak van alle Vlaamse partijen om de Brusselaars in de twee officiële talen van de stad ervan te overtuigen dat Vlaanderen, na het uiteenvallen van België, over de beste troeven beschikt om de Brusselse problemen op te lossen.  Het komt er op aan de Brusselaars een realistisch alternatief aan te bieden, rekening houdend met de specifieke situatie in de 19 gemeenten.  De Vlaamse partijen zijn in Brussel al te lang in het defensief gebleven. Sinds de staatshervorming van 1989 – met het oprichten van het Brusselse gewest – hebben de bewindslui van de Vlaamse traditionele partijen zich institutioneel knusjes genesteld in de Brusselse traditionele structuren. Er wordt de Brusselse Vlamingen door de Franstaligen voorgehouden dat de Brusselse structuur een pacificatiemodel is, dat de ‘communautaire vrede’ in stand houdt. In werkelijkheid hebben de Vlaamse verkozenen in de Brusselse Hoofdstedelijke Gewestraad nauwelijks iets in de pap te brokken, en kunnen zij zelfs het meest elementaire, namelijk het doen naleven van de taalwetten, niet bewerkstelligen.  De Vlaamse traditionele partijen zijn in Brussel op alle vlak in het defensief gebleven. Ook op het gebied van een mogelijke electorale strategie. De Brusselse Vlamingen lieten en laten het terrein over aan de Franstalige partijen, die onder meer via de Franstalige media een communicatievoordeel met de overwegend Franstalige bevolking hebben. Overigens zijn de Franstalige partijen – tot zelfs het FDF toe – in het verleden ook met Nederlandstalige propaganda naar buiten gekomen. Op die manier konden ze naar de Nederlandstalige bevolking hun programma en hun beleid extra toelichten. Het Vlaams Blok kiest met zijn tweetalige campagne in Brussel voor de tegenaanval. We hopen dat de andere Vlaamse partijen ons voorbeeld zullen volgen en dus het terrein niet meer zullen overlaten aan de Franstalige partijen.  Heel wat Brusselaars voelen zich aangesproken door het programma van het Vlaams Blok. Naarmate de onmacht blijkt van de traditionele partijen om het hoofd te bieden aan problemen als veiligheid, immigratie en tewerkstelling, en naarmate de overtuiging groeit dat het Vlaams Blok wél over de programmapunten en de vastberadenheid beschikt om de negatieve spiraal te doorbreken, zullen ook de verfranste Brusselaars hun door de media aangeprate argwaan tegenover het Vlaams Blok overwinnen.  In die zin betekent de komst van de gewezen Schaarbeekse politiecommissaris Johan Demol veel meer dan zomaar een electorale stunt. Heel wat verfranste Brusselaars beschouwen Demol terecht als ‘één van hen’. Hij is hun garantie voor het behoud van hun culturele identiteit. Het feit dat Demol thans niet alleen zijn vertrouwen in het Vlaams Blok uitspreekt, maar bovendien ook nog de kopman van de Vlaams-nationale partij wordt in Brussel, is van zeer groot belang. Johan Demol verlaagt voor de verfranste Brusselaar niet alleen de drempel naar het Vlaams Blok, maar naar geheel Vlaanderen. Het is vooral daarom dat Johan Demol in de ogen van de Franstalige partijen extra gevaarlijk is. Vandaar dat de Franstalige pers, meer dan de Nederlandstalige, er alles aan doet en zal blijven doen om het imago van de commissaris te besmeuren.  Wat wil het Vlaams Blok dan in Brussel? Onze politieke ambities zijn zonder meer revolutionair naar Belgische normen: wij eisen de toepassing van de wet. Wij eisen dat de criminaliteit wordt aangepakt, dat de drughandel wordt uitgeroeid, dat de taalwetten eindelijk worden toegepast. Als de eis tot correcte toepassing van de wet tot gevolg heeft dat er in het Brussels Gewest geen regering meer kan gevormd worden, is dat niet onze verantwoordelijkheid.  Hoofdstedelijk Gebied Brussel  Brussel is een apart geval, ook in het kader van de Vlaamse onafhankelijkheid: het vormt socio-economisch een stadsgewest waar hoe dan ook een aantal specifieke, gemeenteoverschrijdende bevoegdheden door een bovenlokaal bestuursniveau moeten uitgeoefend worden. Het Vlaams Blok wenst Brussel bovendien zijn hoofdstedelijke rol ten volle te laten spelen.  Binnen het onafhankelijke Vlaanderen krijgt Brussel het tweetalig statuut van ‘Hoofdstedelijk Gebied’, bestuurd door een ‘Hoofdstedelijke Raad’. De gemeenten zullen zich nog uitsluitend bezighouden met zuiver lokale aangelegenheden. Het gros van de huidige gemeentelijke bevoegdheden zal worden overgeheveld naar de ‘Hoofdstedelijke Raad’.  Een deel van de bevoegdheden van de huidige ‘Brusselse Hoofdstedelijke Raad’ komen toe aan de Vlaamse staat, die in het onafhankelijke Vlaanderen ook de voogdij heeft over de ‘Hoofdstedelijke Raad’. De Vlaamse voogdijoverheid zal in overleg en overeenkomstig het subsidiariteitsbeginsel bepaalde bevoegdheden aan deze ‘Hoofdstedelijke Raad’ delegeren.  De ‘Hoofdstedelijke Raad’ wordt volgens dezelfde principes samengesteld als de huidige Gewestraad. Minstens een derde van de mandaten wordt voorbehouden voor de kleinste taalgroep.  De ‘Hoofdstedelijke Raad’ duidt de leden van de Executieve aan, die volstrekt paritair wordt samengesteld.  Het Vlaams Blok biedt dan ook een voorstel van contract aan met de Franstalige Brusselaars als voorbereiding op de Vlaamse onafhankelijkheid:  -   afschaffing van het huidige Brussels Hoofdstedelijk Gewest en oprichting van een ‘Hoofdstedelijk Gebied’;  -   oprichting van een Hoofdstedelijke Raad, als bovenlokaal bestuursniveau;  -   de gemeenten behouden nog een aantal zuiver lokale bevoegdheden;  -   volstrekt gelijke behandeling voor het Nederlands en het Frans op cultureel en bestuurlijk vlak, ook na het tot stand komen van de Vlaamse onafhankelijkheid;  -   aanpak van het vreemdelingen- en criminaliteitsprobleem.  1.  Een krachtdadig Brussel-beleid vanuit Vlaanderen  Het Vlaams Blok eist van de Vlaamse regering dat ze een krachtig Brussel-beleid gaat voeren.  Het is daarom de taak van het Vlaams Parlement en van de Vlaamse Regering alles in het werk te stellen om dit noodlijdende deel van ons volk ter hulp te snellen. Wat het Vlaams Blok en het Vlaamse volk dan ook gerechtigd zijn om van de komende Vlaamse Regering te verwachten, is dat zij van haar Brussel-beleid een kernstuk van haar regeringspolitiek maakt, dat zij een politiek zwaargewicht, dat beschikt over de nodige Vlaamse verdiensten, met het ministerie van Brusselse Aangelegenheden belast, en dat zij aan het Vlaams Parlement een krachtige beleidsbrief voorlegt, die met de nodige moed en vindingrijkheid maatregelen bevat die een ommekeer teweeg kunnen brengen in de neergaande spiraal waarin we ons thans in Brussel bevinden. Derhalve is het volgens het Vlaams Blok absoluut noodzakelijk dat de volgende Vlaamse Regering een duidelijk plan opstelt, waarin alle middelen waarover zij beschikt worden aangewend om het tij alsnog te doen keren.  Basisvoorwaarde voor een ommekeer in Brussel is dat eerst en vooral het demografische draagvlak van de Brussels-Vlaamse gemeenschap opnieuw wordt vergroot. Dit kan alleen tot stand worden gebracht indien een beleid wordt gevoerd dat erop gericht is ten eerste de uittocht van de nog aanwezige Brusselse Vlamingen af te stoppen, en ten tweede de Brussels-Vlaamse bevolkingsgroep aan te vullen door een krachtige inwijkinggolf van Vlamingen.  Dit vereist vanwege de Vlaamse Regering een krachtig investeringsbeleid te Brussel op alle vlakken en met alle middelen die ze heeft. De minister bevoegd voor Brusselse Aangelegenheden moet daartoe in de komende Vlaamse Regering een centrale coördinerende rol te vervullen, en dient erover te waken dat alle voor de Brusselse problematiek relevante decreten een specifiek Brusselluik bevatten, waarin rekening wordt gehouden met de Brusselse problematiek en de gestelde doelstellingen. Tevens is deze minister verantwoordelijk voor een intensief en structureel overleg en coördinatie tussen enerzijds de Brussels-Vlaamse en anderzijds de Vlaamse politieke, administratieve en bestuursinstellingen.  Het dient gezegd dat de Vlaamse Regering in de huidige institutionele stand van zaken niet bevoegd is over een aantal belangrijke beleidsmateries die deze ommekeer teweeg kunnen brengen. Hoofdoorzaken van de blijvende stadsvlucht zijn immers de toenemende vervreemding, de criminaliteit en de stadsverloedering, waarover de Vlaamse Regering geen of weinig zeggenschap heeft. Niettemin kan de Vlaamse Regering reeds heel wat doen met de bevoegdheden waarover zij wel beschikt. Wij overlopen in het kort welke maatregelen de Vlaamse Regering daartoe zou moeten treffen.  Algemeen moet gesteld worden dat de Vlaamse Regering totnogtoe Brussel schromelijk heeft verwaarloosd. In 1997 werd op een totale begroting van de 553 miljard nauwelijks 13 miljard, of 2,4 % van de begroting, in Brussel besteed. Voor een hoofdstad, waar toch nog 100.000 tot 150.000 Nederlandstaligen wonen, is dit belachelijk weinig. Bovendien wordt hierbij niet eens rekening gehouden met de verfranste Vlamingen die ook Vlamingen zijn. Voor een hoofdstad in nood is dit een schande. Dit bedrag dient dus drastisch te worden opgetrokken.  Onderwijs  De onderwijspolitiek zoals deze vandaag wordt gevoerd, draagt in belangrijke mate bij tot de stadsvlucht van de Brusselse Vlamingen. Het beleid is gebaseerd op de multiculturele ideologie en heeft tot doel zoveel mogelijk anderstaligen (vreemdelingen en Franstaligen) aan te trekken. Dit brengt heel wat pedagogische problemen en een verlaging van het onderwijsniveau met zich mee. Aangezien het merendeel van de Brussels-Vlaamse ouders zulk onderwijs niet lusten, laten velen onder hen dit onderwijs links liggen, en verhuizen zij met hun kroost naar gemeenten buiten Brussel. Het is daarom dringend noodzakelijk dat dit onderwijsbeleid radicaal wordt omgegooid. De Franstalige aanwezigheid dient beperkt te worden in die mate dat de kwaliteit van het onderwijs er niet onder lijdt. Bovendien moeten er voor deze leerlingen overgangsklassen worden opgericht opdat zij zo snel mogelijk de Nederlandse lessen met vrucht zouden kunnen volgen. Tevens moeten er financiële inspanningen worden geleverd om ervoor te zorgen dat de volledige waaier van het onderwijsaanbod in Brussel vertegenwoordigd zou zijn. Ook dient het Nederlandstalige onderwijs in alle opzichten concurrentieel te zijn met het Franstalige aanbod. Indien er zich ergens een concurrentienadeel voordoet, dienen alle nodige maatregelen (ook decretaal) te worden genomen om dit weg te werken.  Welzijn- en gezondheidsbeleid, en bijstand aan personen  Essentieel voor deze sector is dat de Vlamingen in de huidige bicommunautaire sector hoegenaamd niet aan hun trekken komen. Het Vlaams Blok stelt eveneens vast dat ook de Vlaamse Regering totnogtoe op een aantal domeinen schromelijk in gebreke is gebleven, wat eveneens bijdraagt tot een stadsvlucht van de Brusselse Vlamingen. Daarom moet de Vlaamse Regering investeren in de uitbouw van eigen Vlaamse monocommunautaire instellingen, die, indien er concurrentie met Franstalige of tweetalige instellingen zou bestaan, in alle opzichten competitief moeten zijn. Het Vlaams Blok meent dat daarvoor het probleem netoverschrijdend moet worden aangepakt. Tevens dient de nadruk te liggen op de uitbouw van de thuiszorg en de dagcentra.  Voor wat het bejaardenbeleid betreft, moet worden vastgesteld dat er in Brussel slechts een rusthuis bestaat dat erkend is door de Vlaamse Regering. Daartegenover staat dat Brussel 92 rusthuizen van de Franse gemeenschap en 191 rusthuizen van de Gemeenschappelijke Gemeenschapscommissie telt. Deze laatste moeten in theorie tweetalig zijn, maar blijken dit in de praktijk veelal niet te zijn. Vlaamse senioren kunnen bijgevolg in Brussel niet terecht in Vlaamse rusthuizen, wat mee de Vlaamse stadsvlucht verklaart. Daarom is het de taak van de Vlaamse Regering corrigerend op te treden daar waar de privé-sector in gebreke blijft. Daarom is het noodzakelijk dat de Vlaamse Regering in dit dossier voortaan een voortrekkersrol speelt door ervoor te zorgen dat er op korte termijn een aantal Nederlandstalige rusthuizen in Brussel worden opgericht. Of dit gebeurt aan de hand van doelmatige stimuli ten behoeve van de privé-sector, waardoor een aantal privé-rusthuizen zich als Nederlandstalig profileren, dan wel door zélf het initiatief te nemen om Vlaamse rusthuizen in Brussel op te richten, is van bijkomend belang.  Inzake ziekenhuisbeleid is het een schande dat de Vlaamse Regering interculturele bemiddelaars heeft aangeworven voor de Turkse en Marokkaanse inwoners om de communicatie met het verplegend personeel te bevorderen, terwijl zulks niet eens bestaat voor de Nederlandstalige patiënten, die nochtans minstens evenveel communicatiemoeilijkheden hebben ten gevolge van het niet toepassen van de taalwetgeving in de Brusselse rusthuizen. Aan deze absurde situatie moet onmiddellijk een einde komen.  Het jeugdbeleid zoals het thans wordt gevoerd, is een voor de Brussels-Vlaamse gemeenschap nutteloze en contraproductieve bedoening. Deze is voornamelijk gericht op marginale groepen, en vooral op de onvermijdelijke vreemdelingen. De normale Brussels-Vlaamse jongere heeft niets aan dit jeugdbeleid, dat dan ook volledig moet worden geheroriënteerd naar deze doelgroep.  Cultuur en vrijetijdsbesteding  Voor wat de culturele sector betreft, is het Vlaams Blok van mening dat Vlaanderen alle mogelijke middelen moet aanwenden om Brussel naar zijn eigen volk en naar de buitenwereld toe als een Vlaamse stad te affirmeren. De huidig bestaande cultuursector voldoet geenszins in dit opzicht.  Het huidige cultuurbeleid is voornamelijk gericht op het subsidiëren van een aantal grotere instellingen die zich voornamelijk richten op het promoten van experimenteel werk. Dit heeft tot gevolg dat het cultuurbeleid in hoofdzaak slechts twee bevolkingsgroepen aanspreekt: een kosmopolitische elite en een marginaal publiek, die beiden voor een groot deel van buiten Brussel komen.  Het uitdragen van het Vlaamse karakter van Brussel, kan enkel door het voeren van een prestigieuze culturele politiek, die gebaseerd is op een klassiek stramien van grootse prestigeprojecten, evenementen en tentoonstellingen van hoogstaand kwalitatief niveau waarvan bewezen is dat zij de grote massa aanspreken. De oprichting van een polyvalent cultuurcentrum (eventueel in het kader van een Vlaams-Nederlands huis) dat de uitstraling van de Botanique kan overtreffen is en absolute noodzaak.  Naast deze prestigepolitiek, dient ook het sociaal-culturele werk, dat geënt is op de kleinschaligheid van het verenigingsleven en op de creativiteit van Jan-met-de-pet de nodige aandacht te krijgen. Doordat de meeste Gemeenschapscentra volledig werden ingepalmd door de multicul-lobby, voldoen zij niet meer aan hun oorspronkelijke opdracht, en is er een brede kloof ontstaan tussen enerzijds dit establishment, en anderzijds de doorsnee Brusselse Vlaming, die daar niet de minste boodschap aan heeft, en dus maar wegblijft. Het beleid ten aanzien van deze centra moet dus dermate worden hervormd dat deze terug aantrekkelijk worden gemaakt voor de Brusselse Vlamingen en zich hoofdzakelijk bezighouden met datgene waarvoor zij werden opgericht: de ondersteuning van de Vlaamse verenigingen en het bevorderen van de Nederlandse cultuur. Aanvullend daarbij meent het Vlaams Blok dat deze centra verder moeten worden uitgebouwd tot volwaardige Vlaamse dienstencentra en ombudsdiensten voor de Vlamingen.  Het bibliotheekbeleid moet nog verder gedecentraliseerd worden via de inplanting van meer bibliotheken, filialen of uitleenposten.  Inzake sportbeleid bestaat er een grote nood aan infrastructuur die toegankelijk is voor de Vlaamse sportbeoefenaars en sportclubs. Derhalve heeft de Vlaamse Regering tot taak te investeren in een dergelijke infrastructuur, bij voorkeur in het kader van de gemeenschapscentra. Tevens moet er werk gemaakt worden van een groot Vlaams sportcomplex voor de hele Brusselse agglomeratie.  Mediabeleid  Via een niet onbelangrijke subsidiëring houdt de Vlaamse Regering een aantal mediakanalen in Brussel in het leven. Het betreft TV-Brussel en Deze Week in Brussel. Opmerkelijk is dat een Vlaams-Brusselse radiozender in deze reeks ontbreekt, wat zonder twijfel een gemis is (Studio Brussel heeft al lang elke Brussels-Vlaamse identiteit verloren). Deze mediakanalen zijn echter grotendeels in handen van een niet-representatieve groep multicul-profeten. Zij worden dan ook misbruikt om de multiculturele boodschap te verspreiden, in plaats van daarmee een gericht beleid te voeren naar de Brussels-Vlaamse gemeenschap toe.  Een stiefmoederlijk verwaarloosd, maar potentieel niet onbelangrijk mediakanaal zijn de blaadjes uitgegeven door de Gemeenschapscentra. De Vlaamse overheid dient hier meer te investeren in professionalisme, zodat deze blaadjes zowel naar vorm als naar inhoud aantrekkelijker worden en uitgroeien tot gemeentelijke magazines van de Vlaamse gemeenschap.  Al deze mediakanalen en de decreetgeving dienaangaande dienen bovendien dermate hervormd te worden dat zij voortaan nog slechts in hoofdzaak informatie brengen over en voor de Brusselse Vlamingen. Meer algemeen moet het Vlaamse cultuur- en mediabeleid in Brussel drie doelstellingen nastreven: het uitdragen van een Vlaams zelfbewustzijn, een aanbod dat kwalitatief is en representatief zijn, dus een grote groep Brusselse Vlamingen kunnen aanspreken. Tevens dienen de door de Vlaamse Regering ondersteunde media een actief beleid te voeren dat gericht is op de versterking van de Vlaamse aanwezigheid te Brussel.  Toerisme  Het toerismebeleid bepaalt in belangrijke mate de beeldvorming van het buitenland aangaande de Brusselse identiteit en de Brusselse problematiek. Vlaanderen heeft hier een aanzienlijke achterstand tegenover de Franse gemeenschap, waar de COCOF een agressief promotiebeleid voert van Brussel als francofone stad. Het is van het grootste belang dat Vlaanderen op dit gebied actief weerwerk biedt. Daarom wil het Vlaams Blok dat de Vlaamse Regering van Brussel één van haar hoofdthema’s maakt in de promotie van het toerisme. Concreet betekent dit: 1. Elke financiële samenwerking met TIB stopzetten; 2. Invoeren van Brussel als vierde macroproduct in het Toeristisch Marketingplan; 3. Opmaken van een programma door Toerisme Vlaanderen waarin Vlaanderen en Brussel als één geheel naar buiten treden; 4. Verder uitbreiden en opvolgen van de website over Brussel; 5. Toekennen van premies aan toeristische voorzieningen die gebruik maken van Nederlandstalige (Brusselse) naamgeving; 6. Het voeren van een actieve promotie in verband met vergunningen voor Brusselse hotels; 7. Uitbouw van een eigen Vlaamse toeristische infrastructuur in de luchthaven van Zaventem, de drie Brusselse hoofdstations en op de Grote Markt.  Economie en tewerkstellingsbeleid  Het wordt met de dag duidelijker dat Brussel haar sociaal-economische problemen niet meer zelf kan oplossen. Ondanks allerlei budgettaire trucjes die de Brusselse regering jaar na jaar uitprobeert, zakt de stad steeds meer weg in het financieel moeras. Anderzijds heeft ondernemend Vlaanderen belang bij de versterking van het Brussels economisch weefsel. Er is dus dringend nood aan een belangengemeenschap tussen Brussel en Vlaanderen. De Vlaamse regering moet in deze veel verder gaan dan het beleidsplan Brussel dat zij in het voorjaar van 1997 goedkeurde, en zelf rechtsreeks optreden in Brussel. Zij moet zich hierbij gesterkt weten in de overtuiging dat Brussel nood heeft aan Vlaamse investeringen en dat alleen Vlaanderen voldoende economisch draagvlak heeft om de internationale ontplooiing van Brussel te ondersteunen. Er is samenwerking tussen Vlaanderen en Brussel nodig in domeinen als infrastructuur en vervoer (om de files aan te pakken) en om ruimtelijke ordening (om de globale milieulast te verminderen in plaats van ze aan elkaar door te schuiven). De Vlaamse regering moet deze operatie zien als een lange termijnoptie die Brussel opnieuw aantrekkelijk kan maken om nieuwe Vlaamse inwoners aan te trekken, en om Brussel hechter aan Vlaanderen te binden.  Specifiek inzake tewerkstelling moet de Vlaamse regering ervoor zorgen dat de diverse aspecten van het werkgelegenheidsbeleid in Brussel op één enkel niveau gecoördineerd worden. Arbeidsbemiddeling, beroepsopleiding en ook het eigenlijke tewerkstellingsbeleid zijn Vlaamse bevoegdheden.  Huisvesting  In het behoud van de Brussel-Vlaamse aanwezigheid en het aantrekken van andere Vlamingen naar Brussel, speelt de huisvesting een cruciale rol. Het is in dit verband een feit dat de aanwezigheid van Euro-Brussel de vastgoedprijzen enorm de hoogte heeft ingejaagd, met als gevolg dat de huur- en koopprijzen voor de doorsnee Brusselse Vlaming onbetaalbaar zijn geworden. Ook dit fenomeen speelt een belangrijke rol in het verdwijnen van de Brusselse Vlamingen. Want indien de Vlaamse lage en middelgrote inkomens om redenen van huisvesting Brussel noodgedwongen moeten verlaten, dan zal op termijn de minder gegoede Vlaming uit Brussel verdwijnen, en met hem elke betekenisvolle Vlaamse aanwezigheid.  Het is bijgevolg van het grootste belang dat Vlaanderen hier opnieuw zelf voor zijn volksgenoten moet zorgen. Dat kan in de eerste plaats gebeuren in het kader van de bevoegdheid van ambtenarenzaken en de huisvesting van de diensten van de Vlaamse Regering, waar een actief beleid moet worden gevoerd om Vlaamse ambtenaren te stimuleren naar Brussel te komen wonen door middel van een aantrekkelijke vestigingspremie. In dit verband dient de Vlaamse Regering echter ook verder te gaan, en met eigen huisvestingsprojecten voor de dag te komen. Het huisvestingsbeleid van de Vlaamse Regering moet echter ruimer zijn, en dient zich tevens te concentreren op de uitbouw van een eigen sociale huisvestingssector.  1.  Europese hoofdstad?   1.  Euro-Brussel  Het Vlaams Blok wijst Brussel principieel af als hoofdstad van alle politieke instellingen van de Europese Unie. Aangezien het Europees Parlement reeds beschikt over voldoende infrastructuur in Straatsburg, pleit het Vlaams Blok voor de onmiddellijke verhuis. Om Euro-Brussel te ontvetten en om de verdere verdringing van de autochtone Brusselaars tegen te gaan, eist de partij een ver doorgedreven decentralisatie van de andere Europese politieke instellingen: de diverse directoraten van de Europese Commissie moeten verspreid worden over verschillende lidstaten. Er moet dus voor gezorgd worden dat het aantal Euro-ambtenaren niet langer toeneemt, maar integendeel gevoelig daalt.  Wij ontkennen - zoals de voorstanders van Euro-Brussel beweren - dat Brussel zonder al deze Europese instellingen zou verschrompelen tot een nietsbetekenend provinciestadje dat tot de bedelstaf veroordeeld zou zijn. Indien dit het geval was, zou dit eveneens van toepassing zijn op Amsterdam, Stockholm, Frankfurt en andere grote Europese steden.  Brussel is met minder dan een miljoen inwoners totaal ongeschikt om al deze instellingen met dergelijke omvang te herbergen. Brussel barst nu al uit zijn voegen. Brussel wordt door de aanwezigheid van Europa een onleefbaar waterhoofd, terwijl de economische, sociale en culturele druk op Vlaams-Brabant op een dramatische wijze stijgt.  Dat de aanwezigheid van de Europese instellingen in Brussel belangrijke sociale gevolgen heeft, wordt door niemand nog ontkend. In meerdere studies, uitgevoerd in opdracht van Jos Chabert, wordt toegegeven dat de prijsstijging van woongebouwen in het Brusselse hoger is dan de stijging in andere Belgische steden. Er wordt uitdrukkelijk erkend dat de ontwikkeling van de Europese instellingen in Brussel tot een nefaste speculatie heeft geleid.  Hoewel er ook andere factoren worden aangewezen voor de evolutie van o.a. de vastgoedprijzen in het Brusselse, wordt toch een evenredigheid vastgesteld tussen de stijging van de vastgoedprijzen en de ontwikkeling van Europese activiteiten sinds 1985 in het kader van de installatie van de eenheidsmarkt.  Er zijn ook heel wat andere nadelen aan de vestiging van de Europese instellingen. Brussel dreigt te verworden tot een betonlabyrint, met een bedenkelijke ecologische reputatie.  Zowel inzake ruimtelijke ordening als inzake milieu is het uitbreiden van de Europese dimensie van Brussel bijzonder nadelig.  Omdat voor het Vlaams Blok de Vlaamse strijd ook een sociale strijd is, blijven wij ons verzetten tegen het project Euro-Brussel. Wij weigeren de belangen te dienen van de grote financiers van dit project, zijnde de BACOB (Belgische Arbeiders Coöperatie-Cooperation Ouvrière Belge) en de Generale! De partij hekelt de sluipende en volstrekt ondemocratische wijze waarop de besluitvorming inzake de inplanting en de uitbreiding van de Europese instellingen in Brussel verloopt.  Vlaams-Brabant  Om het Vlaams karakter van Vlaams-Brabant te vrijwaren, eist het Vlaams Blok dat de Vlaamse regering dringend een sociaal vestigings- en woonbeleid gaat voeren. Hierbij moet zij resoluut voorrang geven aan de eigen Vlaamse mensen. De schuchtere pogingen op dat vlak met Vlabinvest zijn voor ons totaal onvoldoende. Het Vlaams Blok pleit voor een uitbreiding van de criteria van Vlabinvest, zodat ook Vlamingen van buiten Vlaams-Brabant gestimuleerd zouden worden zich er te komen vestigen.  De criteria van Vlabinvest houden in dat kandidaat-huurders eerst een binding met de gemeente moeten aantonen door er al lang te wonen, er te werken, hun kinderen naar een Vlaamse school te sturen of lid te zijn van een erkende Vlaamse vereniging. Nadat rekening wordt gehouden met deze criteria, wordt de inkomenssituatie onder de loep genomen Er wordt voorrang verleend aan de minstbegoeden. Op deze manier wordt de sociale component behouden, maar krijgen onze eigen minderbegoeden voorrang.  Voor het Vlaams Blok is het eigendomsrecht belangrijk. Slechts in noodsituaties mag er van worden afgeweken. Het Vlaams Blok denkt daarbij aan de Vlaams-Brabantse gordel rond Brussel. Daar dient de overheid gebruik te maken van het recht op voorkoop. Aangezien Vlabinvest nog maar weinig projecten kan voorleggen waarmee Vlamingen aan een woonst kunnen geholpen worden en aangezien het telkens om nieuwbouw gaat, en dus verdere verstedelijking, dient de aandacht te worden toegespitst op de aankoop van leegstaande woningen met het oog op herinrichting en vervolgens verkoop of verhuur aan Nederlandstaligen. Slechts op die manier kan het Nederlandstalige karakter van de Vlaams-Brabantse gordel worden gehandhaafd of wellicht hersteld.  Het Vlaams Blok stelt zich daarnaast ook garant voor de uitvoering van een traditionele eis van de Vlaamse Beweging, namelijk de splitsing van het kiesarrondissement Brussel-Halle-Vilvoorde voor de Franstalige lijsten.  Onder druk van het Vlaams Blok namen het Vlaams Parlement en de Vlaamse Regering reeds enkele keren het initiatief om bij het Arbitragehof verzet aan te tekenen tegen de begroting van de Franse Gemeenschap, vooral omwille van de subsidiëring van een Vlaamshatend tijdschrift (Carrefour) in de Rand. Deze uitspraken van het arbitragehof werden telkenmale genegeerd door de Franse gemeenschap.  De Brusselse Vlamingen en de Vlaams-Brabanders moeten beseffen dat het Vlaams Blok de enige partij is die hen verdedigt.     Staatshervorming 1999  1.  Een nieuw rondje staatshervorming?  Het Vlaams Blok heeft geen goed oog in een nieuw rondje staatshervorming na de komende verkiezingen. Wij hebben geen vertrouwen in de traditionele ‘Vlaamse’ onderhandelaars. Voor ons is het Belgisch federalisme een doodlopende straat en leidt het tot Vlaamse toegevingen. Het Vlaams Parlement heeft een aantal Vlaamse voorstellen gedaan voor een verdere verbetering van het bestuur door een hervorming van de Belgische staat. Dehaene heeft echter reeds gezegd: niet het Vlaams parlement is belangrijk. Alleen wat de partijhoofdkwartieren willen, telt, en dat wat ‘haalbaar’ is, met andere woorden: wat de Franstaligen zullen willen aanvaarden. Maar alhoewel het allemaal om heel logische en redelijke Vlaamse voorstellen gaat, hebben de Franstaligen al laten weten dat er geen sprake van kan zijn. Zeker niet als het om de centen gaat, zoals in verband met de sociale zekerheid of de fiscale autonomie. Maar zelfs voor de andere voorstellen hebben zij al tegeneisen gesteld die zeer ver gaan, zoals de verfransing van de Rand rond Brussel. De Vlamingen hebben echter in het verleden al genoeg toegevingen gedaan. Het Vlaams Blok kijkt kritisch toe, maar zal geen enkele toegeving langs Vlaamse kant aanvaarden. Dan liever nu geen staatshervorming.  Het Vlaams Parlement en de staatshervorming  Het Vlaams Blok stelde bij de bespreking van de resolutie staatshervorming in het Vlaams Parlement dat er duidelijk grondig is nagedacht over het institutionele kader waarin Vlaanderen zich vandaag bevindt. Dat is zeker een verdienste. Alzo wordt het signaal gegeven dat Vlaanderen absoluut ontevreden is met dit huidige institutionele kader, dat een belemmering vormt voor het voeren van een eigen beleid. Het Belgisch feit wordt steeds meer in vraag gesteld, en in die zin is de resolutie een duidelijk politiek teken dat de idee van de boedelscheiding dichterbij brengt.  BIJ DE STEMMING OVER DE EINDTEKST IN DE COMMISSIE HEBBEN WE ONS ECHTER ONTHOUDEN. Vooreerst wilden we hiermee duidelijk maken dat we geen blanco cheque aan Van den Brande meegeven in een onderhandeling met de Franstaligen. Bovendien hadden we hiervoor twee gegronde redenen: een van inhoudelijke en een van politiek-strategische aard.  Wat de INHOUDELIJKE KANT VAN DE ZAAK betreft, zijn we het uiteraard niet eens met het uitgangspunt. De tekst vertrekt nog altijd vanuit een federale logica, wat geen oplossing kan bieden voor het feit dat Vlaanderen en Wallonië steeds verder uit elkaar groeien op steeds meer maatschappelijke domeinen. Binnen het federale kader blijft de macht van Vlaanderen gefnuikt.  We zijn het wel eens met de volledige federalisering van het wetenschaps- en technologiebeleid, de buitenlandse handel, de telecommunicatie, de landbouw, de zeevisserij, de tuinbouw enz… maar jammer genoeg maken deze zaken niet de belangrijke punten uit die de machtsverhoudingen in dit land bepalen. Over die punten gaat de tekst heel wat minder ver.  Er wordt wel met zoveel woorden gezegd dat dit land fundamenteel op een tweeledige basis moet worden georganiseerd, waardoor men impliciet toegeeft dat de oprichting van het Brussels Hoofdstedelijk Gewest een grove misrekening was. Men trok daar echter niet de conclusies uit. De nefast gebleken drieledigheid zit in de concrete voorstellen nog altijd ingebakken. Het dilemma waarbij een meer autonoom Vlaanderen ook een autonoom Brussel betekent, blijft bestaan. Kortom, binnen de Belgische context verliezen we Brussel.  Het Vlaams Blok is het eens met het principe van fiscale autonomie, maar ook dit gaat alweer niet ver genoeg. De vennootschapsbelasting blijft federaal, net als de indirecte belastingen. Er is ook geopteerd voor een gedeeltelijke splitsing van het tewerkstellingsbeleid en voor een gedeeltelijke splitsing van de sociale zekerheid (alleen voor gezondheidszorg en kinder- of gezinsbijslagen). Hoe dat te rijmen valt met het principe van de coherente bevoegdheidspakketten, is een raadsel.  Voor de internationale vertegenwoordiging van Vlaanderen, vooral op het Europese vlak, blijven we eveneens op onze honger. Het is toch duidelijk dat de Europese Unie alleen lidstaten aanvaardt en geen deelstaten of regio’s. Als men een volwaardige vertegenwoordiging wil van Vlaanderen op Europees vlak, moet men consequent zijn met zichzelf en pleiten voor een onafhankelijke Vlaamse staat, die lidstaat kan worden.  Bovendien staan een aantal dingen niet in deze resolutie. Zo werd bijvoorbeeld geen aandacht besteed aan de oude eis tot splitsing van het arrondissement Brussel-Halle-Vilvoorde, ook voor de Senaat en voor de Europese verkiezingen. Ook inzake een eventuele splitsing van justitie blijven we op onze honger zitten. Alleen het justitieel welzijnsbeleid zou worden overgeheveld naar de gemeenschappen.  De tweede reden van onze onthouding is VAN POLITIEK-STRATEGISCHE AARD. Als we het goed begrepen hebben, wil men deze tekst gebruiken als basis voor het opstarten van alweer een dialoog van gemeenschap tot gemeenschap. Men moet zich echter geen illusies maken: er komt geen dialoog van gemeenschap tot gemeenschap. De vorige keer is die er ook niet geweest. De politieke partijen zullen bepalen of er al dan niet een volgende staatshervorming komt en hoe ze er desgevallend zal uitzien. Men kan dat betreuren, maar het is de realiteit.  Uiteindelijk werd het Vlaams Parlement in de plenaire namiddagzitting niet langer geconfronteerd met één voorstel van resolutie maar met vijf. Op dat ogenblik heeft het Vlaams Blok zeer duidelijk laten weten dat het voor ons niet meer hoefde. De oorspronkelijk voorliggende tekst was het resultaat van drie jaar intensief werk in de commissie voor Staatshervorming. Wanneer het Vlaams Parlement wordt gevraagd zich uit te spreken over een standpunt over de staatshervorming, dan is het logisch dat dit in één tekst gebeurt. Dan werden we plots geconfronteerd met vijf verschillende voorstellen van resolutie. Dit is natuurlijk onzin. Op deze manier degradeerden we de tekst van de commissie tot een soort van supermarkt, waaruit elke fractie kon halen wat ze wil. Een aantal standpunten werden opgedeeld, waardoor geen algemeen standpunt over de staatshervorming meer overblijft. Daardoor is er ook geen signaal meer.  Dat alles is gedaan om één partij ter wille te zijn. De opdeling van het oorspronkelijke voorstel van resolutie in vijf voorstellen van resolutie is er gekomen om het gezicht van de SP te redden. Vermits het Vlaams Blok aan een dergelijke vaudeville niet wou deelnemen, verlieten onze mandatarissen het halfrond vóór de stemming.  Het federale parlement en de staatshervorming  Het Vlaams Blok heeft alvast in de federale Kamers een voorstel van verklaring tot herziening van de grondwet ingediend. Traditioneel en symbolisch worden hierin alle artikelen voor herziening vatbaar verklaard. Dit kwam op een bijzonder symbolisch moment waarop Dehaene in het nauw gedreven wordt ingevolge het communautaire opbod van de Franstaligen. Andermaal blijkt nu dat de inspanningen van het Vlaams Parlement om te komen tot een eenheidsresolutie over de komende staatshervorming belachelijk waren. Zelfs de slappe kost die uiteindelijk in de resoluties van het Vlaams Parlement terechtkwam, wordt met één hooghartige pennentrek door de Franstaligen geschrapt. Toppunt is dat nu zelfs de reeds verworven kwestie van provincies en gemeenten zonder verder commentaar verkrampt wordt teruggedraaid.  Het laat zich aanzien dat Dehaene dit voor Vlaanderen verstikkend conservatisme nu gaat patroneren. Dan zal andermaal de analyse van het Vlaams Blok de juiste blijken te zijn, namelijk dat België alleen nog een meerwaarde heeft voor Wallonië. Vlaamse onafhankelijkheid wordt aldus de enige toekomstpolitiek voor de Vlaamse mensen. De CVP zal zeer snel ontmaskerd worden als de partij die voor België blijft kiezen.  Van de premier is geweten dat hij duidelijk niet wakker ligt van een nieuwe staatshervorming. Hij wil zich houden aan het vijfpuntenprogramma van de CVP. Maar het Franstalige front wijst zelfs dat minimalistisch programma af. De Franstaligen hebben alle belang bij het status quo en de inertie. Anderzijds is de neerbuigende houding van de premier genoegzaam bekend met betrekking tot het programma van het Vlaams Parlement.  Uit het antwoord van de premier op diverse interpellaties bleek dat er moeilijkheden waren binnen de regering met betrekking tot een verklaring tot herziening van de grondwet. Nu blijkt zelfs dat de uitvoering van het Sint-Michielsakkoord nog niet volledig rond is. De in dit akkoord afgesproken overheveling van de gemeente- en provinciewetgeving is nog steeds niet uitgevoerd. Vandaar dat het Vlaams Blok er voor geopteerd heeft om alle grondwetsartikelen voor herziening vatbaar te verklaren. Enkel op die manier kan Vlaanderen uit zijn gevangenschap ontsnappen.  Recent raakte de lijst bekend die de regering Dehaene heeft neergelegd met de te herziene artikelen van de Grondwet. Die lijst bevat geen enkel artikel dat noodzakelijkerwijze voor herziening vatbaar moet worden verklaard, teneinde de resoluties van het Vlaams Parlement te kunnen uitvoeren. Dus kan in een volgende legislatuur de gemeente- en provinciewet niet worden overgeheveld naar de deelstaten.  Het Vlaams Blok vindt dit onaanvaardbaar. Dehaene en de Vlaamse ministers zijn alweer gezwicht voor het unanieme Franstalige veto tegen welke staatshervorming dan ook. Blijkbaar weegt dergelijk veto zwaarder door dan een quasi-unaniem Vlaams Parlement, dat opnieuw gedegradeerd wordt tot een institutionele zandbak waar wat aan bezigheidstherapie mag worden gedaan.  Eens te meer wordt duidelijk dat de communautaire agenda in dit land bepaald wordt door Wallonië, en dat de Vlaamse meerderheidspartijen zich slaafs neerleggen bij Waalse dictaten. De CVP moet nu maar eens komen uitleggen hoe zij hun eigen vijfpuntenplan voor een verdere staatshervorming denkt te realiseren.  Met een ‘locomotief’ als Dehaene komt Vlaanderen in elk geval geen stap verder.   De Nederlanden   De Nederlandse ruimte tussen Parijs en Berlijn is een concrete werkelijkheid, waarvan de belangen gemeenschappelijk moeten verdedigd worden op Europees vlak.  Vanuit diverse hoeken blijkt duidelijk dat de destijds zo veelbelovende Benelux nog nauwelijks bestaat. Iedereen heeft kunnen vaststellen dat de Belgische premier Dehaene in het begin van 1997 alle voorstellen van de Nederlandse eerste minister Kok om de vastgelopen samenwerking opnieuw op gang te brengen, pretentieus van tafel veegde.  Hierbij komt nog dat Wallonië zich altijd heeft verzet tegen samenwerking in het kader van de Benelux en voortdurend dwars lag. Deze afwijzende Waalse houding kwam voort uit het feit dat Wallonië - daarin gesteund door het traditionele Belgische establishment - meer voelde voor een economische en politieke samenwerking met Frankrijk dan met de 21 miljoen Nederlandstaligen die Nederland en Vlaanderen samen tellen.  In het licht van de afwijzende houding van Dehaene en Wallonië is men in Nederland en in Vlaanderen tot de conclusie gekomen dat er geen afspraken in Benelux-verband meer mogelijk zijn.  Bij dit alles mogen we ook niet vergeten dat in België het door Walen en Franstaligen gedomineerde politieke en economische establishment steeds afkerig stond t.o.v. overleg en samenwerkingsverbanden met Nederland. Denken we maar aan de fusie tussen Sabena en Air France ten nadele van KLM, aan de fusie van het Gemeentekrediet met het Franse Crédit Local de France, terwijl een fusie met de Bank van de Nederlandse Gemeenten meer voor de hand lag. In diezelfde geest werd er geopteerd voor een overname van de Generale Maatschappij door het Belgische-establishmentgezinde Fortis i.p.v. het Nederlandse ABN-Amro.  Dat er daardoor minstens 2000 Vlaamse jobs aan onze neus voorbijgingen of dat daardoor een open poort naar Europa werd gemist, was van geen tel. Het establishment, de Belgisch-francofone haute finance en Dehaene waren tevreden. Fortis-voorzitter Lippens was nog meer tevreden en sprak van een geschenk aan de Koning. Enkele maanden later mocht hij de titel van baron dragen…  Ook het feit dat de Waterverdragen - die levensnoodzakelijk zijn voor de Antwerpse haven - zo lang op zich lieten wachten, had alles te maken met de onheuse houding van Wallonië in dit dossier. Van het ogenblik af dat Vlaanderen de onderhandelingen op zelfstandige basis kon voeren, verliepen de gesprekken met Nederland vlot en werden de verdragen op een zeer korte termijn gerealiseerd.  Het is onmiskenbaar dat een onafhankelijk Vlaanderen zich niet mag terugplooien op zichzelf, maar zowel op economisch, cultureel als op politiek vlak partners zal moeten zoeken. Dit gegeven geldt zeker in het licht van de toenemende Europese integratie en de mondialisering van de politiek en de economische betrekkingen. Deze europeanisering doet de grenzen tussen de nationale staten vervagen en hevelt bepaalde bevoegdheden van de soevereine staten over naar supranationale organen. Men kan dit betreuren of niet, maar het is een realiteit waarmee we rekening moeten houden. Het enige middel om nog een stem in het Europese (en mondiale) kapittel te hebben, is schaalvergroting.  Het verdwijnen van de nationale grenzen en de noodzaak tot schaalvergroting hebben tot gevolg dat er op de eerste plaats samenwerkingsverbanden gesloten zullen worden tussen partners die behoren tot dezelfde taal- en cultuurgemeenschap, die eenzelfde gemeenschappelijke denkwereld bezitten.  Het is onmiskenbaar dat Nederlanders en Vlamingen heel wat gemeenschappelijke kenmerken vertonen: ze spreken dezelfde taal, ze wonen onmiddellijk naast elkaar, ze bezitten voor een stuk dezelfde geschiedenis, ze hebben dezelfde cultuurbedding, ze voeren een quasi gelijke economische politiek, …  Het Vlaams Blok is van mening dat een samenwerkingsverband - onder welke vorm dan ook - tussen Nederland en Vlaanderen zou zorgen voor een meerwaarde, voor nog meer welvaart en welzijn zowel in Nederland als in Vlaanderen. Los van het feit dat zo’n samenwerkingsverband omwille van een meerwaarde en om gevoelens van samenhorigheid wenselijk is, is het voor Nederland en Vlaanderen bovendien een kwestie van welbegrepen eigenbelang en bittere noodzaak. De samenwerking tussen Vlaanderen en Nederland is een voorwaarde om in de Europese Unie de toekomst van de Nederlandse taal (niet louter als officiële taal) en cultuur - alsook de economische en sociale verworvenheden - veilig te stellen. Schaalvergroting door samenwerking biedt Vlaanderen en Nederland de enige uitweg om niet grotendeels van het Europese beleid te worden uitgesloten.   Gemeenten en provincies  Het organiseren van een ordentelijke binnenlandse bestuursorganisatie van de deelstaat Vlaanderen is nu onmogelijk, gezien de belangrijke sleutels zich bevinden op het federale niveau o.a. de gemeente- en provinciewet, de belastingregelingen van gemeenten en provincies, de regelingen voor het bestaan van de provincie als politiek niveau, de fundamentele bepalingen inzake de OCMW’s, de wetgeving inzake agglomeraties en federaties van gemeenten, de wijziging van grenzen van gemeenten en provincies en de kieswetgeving voor gemeenten en provincies.  De regionalisering van voormelde sleutels zijn voorzien in het Sint-Michielsakkoord. Tot op heden werd hiervan geen werk gemaakt, wat duidelijk wijst op de onwil van het Belgische federaal niveau om tot een doorgedreven regionalisering te komen.  Het Vlaams Blok eist volledige onafhankelijkheid van Vlaanderen, dat enkel op deze wijze zijn volle rechten kan bekomen.  De provincies, als intermediair bestuursniveau zoals ze in België zijn opgezet, zijn overbodig. Derhalve pleit het Vlaams Blok voor het opdoeken van de provinciale structuren.  Het Vlaams Blok wil daarentegen de gemeenten een grotere autonomie toekennen. Momenteel beschikken onze gemeenten slechts over 8% van het landelijk bevoegdheidspakket. De democratie wordt het best gediend wanneer het subsidiariteitsprincipe wordt gehanteerd. Dit wil zeggen dat wat niet noodzakelijk door een hoger niveau (bv. provincie) dient geregeld te worden, door een lager niveau (bv. gemeente) kan behartigd worden. In onze visie zullen ruime bevoegdheidspakketten van de huidige provincies dienen overgeheveld te worden naar de gemeenten.  Daarnaast moet de centralistische machtshonger van de Belgische - en eventueel de toekomstige Vlaamse - staat afgewezen worden. De administratie hoort dichter bij de burger te staan en bijgevolg is Vlaamse decentralisatie naar verschillende Vlaamse steden en gemeenten een noodzaak.  De plaats van de provincies in het bestuurlijke middenveld wordt ingenomen door intergemeentelijke samenwerkingsverbanden en federaties van gemeenten die de streekontwikkeling tot doel hebben. Het Vlaams Blok heeft verschillende voorstellen in verband met de ontwikkeling van stadsgewesten, federaties en regio’s.  In afwachting van de uitvoering van dit Vlaams-Blokvoorstel verliezen de provinciegouverneurs, binnen de bestaande provincies, al hun politieke taken. Dat betekent onder meer dat zij, als ambtenaren, geen deel meer uitmaken van het provinciaal college, de bestendige deputatie.   Vlaamse volwassenheid: amnestie  Na de twee wereldoorlogen heeft de Belgische staat van de gelegenheid gebruik gemaakt al wie vanuit zijn Vlaams-nationale overtuiging handelde, te vervolgen met een genadeloze anti-Vlaamse repressie. Veel misdaden tegen hen werden onder het mom van volkswoede aangewakkerd en goedgepraat.  Vrijwel alle politieke partijen in Vlaanderen vinden dat er amnestie moet komen voor mensen die na de oorlog door deze primitieve en onmenselijke rechtspraak werden getroffen. De Franstaligen echter wensen ze te handhaven uit haat en als symbool van hun macht. De Volksunie maakte van het amnestiethema een politieke eis… tot zij in 1977 voor het eerst in een Belgische regering stapte. Op dat ogenblik was amnestie geen breekpunt meer. Ook daarna was het uitblijven van amnestie geen reden om uit een regering te blijven. Zelfs voor haar steun aan de Sint-Michielsmeerderheid bracht de Volksunie niet de elementaire moed op om het amnestiethema opnieuw op de agenda te plaatsen.  Voor het Vlaams Blok blijft de amnestie-eis een wezenlijk onderdeel van zijn programma. Het is een middel om eindelijk een punt te zetten achter oorlog en naoorlog. Overal elders in Europa werd wel amnestie verleend. Amnestie houdt geen historisch oordeel in, geen goed- of afkeuring van het verleden. Dit laatste is de taak van historici.  Het Vlaams Blok blijft eerbied hebben voor het menselijk lijden van eenieder, aan welke kant hij in de oorlog ook heeft gestaan.  Het was dan ook niet meer dan logisch dat het Vlaams Blok in juni 1998 het decreet Suykerbuyk heeft gesteund in het Vlaams Parlement waardoor een financiële tegemoetkoming kon geregeld worden voor de in eer herstelde slachtoffers van de repressie.  Onze voorstellen  1.  Vlaanderen moet binnen Europa een onafhankelijke staat worden met Brussel als hoofdstad.  2.  Vlaamse Regering en Vlaams Parlement moeten het voortouw nemen om tot een definitieve staatshervorming te komen die leidt tot een correcte boedelscheiding naar Tsjechisch en Slovaaks model.  3.  Volledige splitsing van de sociale zekerheid om de Waalse diefstal van Vlaams geld te stoppen.  4.  De faciliteitenregeling moet afgeschaft worden. In afwachting dient de omzendbrief van Vlaams minister Peeters strikt geïnterpreteerd te worden en dient de subsidiëring van Franstalige scholen in Vlaanderen te worden stopgezet.  5.  De overheveling van in oorsprong Vlaamse taalgrensgemeenten in Wallonië moet mee op de agenda van de Belgische ontbinding staan.  6.  Ook het eurostemrecht en het vreemdelingenstemrecht leiden in Brussel en de Rand tot nieuwe nederlagen voor de Vlamingen. Er dient een voldoende en gewaarborgde Vlaamse aanwezigheid verzekerd te worden. Daarnaast is een actief woon- en vestigingsbeleid voor Vlamingen in Brussel en Vlaams-Brabant wenselijk.  7.  Binnen het onafhankelijke Vlaanderen krijgt Brussel het tweetalig statuut van ‘Hoofdstedelijk Gebied’. Als stadsgewest en als hoofdstedelijk gebied liggen de beste socio-economische troeven voor Brussel in Vlaanderen.  8.  Het Vlaams Blok wijst Brussel principieel af als hoofdstad van alle politieke instellingen van de Europese Unie.  9.  Vlaanderen en Nederland dienen te evolueren naar een intensiever samenwerkingsverband.  10. Voor het Vlaams Blok blijft de amnestie-eis een wezenlijk onderdeel van zijn programma. Overal elders in Europa werd al amnestie verleend. Amnestie houdt geen historisch oordeel in, geen goed- of afkeuring van het verleden.    Vreemdelingen        VREEMDELINGEN      Culturele eigenheid  Wil de eigenheid van onze cultuur geen gevaar lopen, dan mag zij niet overspoeld worden door massale niet-Europese immigratie of door het ontstaan van grote culturele minderheden op het Europese grondgebied. Bijvoorbeeld de groeiende islamitische minderheid in Europa vormt ter zake een ernstig probleem waarvoor het Vlaams Blok aandacht vraagt. Vlaanderen mag niet evolueren naar een open-deur-zone voor de steeds groter wordende Derde Wereld.  Het Vlaams Blok pleit daarentegen voor een terugkeerpolitiek. Criminelen, illegalen en niet-erkende politieke vluchtelingen moeten onmiddellijk terugkeren naar hun landen van herkomst. Voor het overige pleiten we voor een begeleide en menselijke terugkeerpolitiek naar het land van herkomst t.a.v. de overgrote meerderheid der niet-Europese vreemdelingen.  Het gaat ons om culturele eigenheid en niet om het zogenaamd ‘raszuiver houden’ van Vlaanderen. Polen, Grieken en Italianen van de eerste naoorlogse immigratiegolf hebben zich zonder grote problemen en zonder hulp van de overheid in onze maatschappij ingepast. Niet alleen omdat zij als Europeanen met ons verwant waren, maar omdat zij deel uitmaakten van dezelfde overkoepelende Europese beschaving.  Natuurlijk hebben Polen en Grieken een andere cultuur dan Vlamingen of Italianen. Maar die culturen zijn onderling verwant. Zij hebben een gemeenschappelijke achtergrond: een mengeling van vóór-christelijke, Germaanse, christelijke, klassieke Grieks-Romeinse en humanistische beschavingselementen.  Iedereen kan vaststellen dat de Arabische immigranten in Vlaanderen, zelfs in de derde generatie (!) nog vasthouden aan cultuurpatronen die fundamenteel en onoverbrugbaar verschillend zijn van de onze. Zo trekt de islam geen scheidingslijn tussen kerk en staat, is polygamie bij moslims toegestaan en krijgt de vrouw geen gelijkwaardige behandeling.  Dit is slechts één aspect. De wijze waarop - vanuit de ideologische restanten van een marxistisch materialisme - dergelijke culturele verschijnselen en problemen door de linkse multiculturele subcultuur tot "kansarmoede" worden herleid, is voor ons onaanvaardbaar. Ons standpunt is dan ook dat bepaalde culturele gegevens onuitwisbaar zijn en best niet worden genegeerd, weggewuifd of gebagatelliseerd, zoals nu gebeurt.  Onze tegenstrevers in dit dossier zijn niet de vreemdelingen zelf, maar de politieke (on)verantwoordelijken die het hier zo ver hebben laten komen.  "De slechte oplossing is de waan en de waanzin van de multicultuur welke in Europa niet alleen onmogelijk zou blijken doch tevens on-cultuur zou betekenen. Alleen de ziende blinden, de hogepriesters van het mondialisme, degenen die de bijl willen leggen aan de wortels van de Europese beschaving en cultuur en van de beschaving en cultuur van de Europese volkeren, zijn de voorstanders van wat leidt tot het uitwissen van Europa's eigenheid. Hun geleuter over een "verrijking voor Europa" wijzen wij af.   De werkelijkheid zou zijn: verarming, verschraling, verdorring, eentonigheid. Wij Vlamingen, Fransen, Duitsers, Grieken, en noem maar op, wij Europeanen hebben het recht, de plicht de goede oplossing te kiezen en te verdedigen. Alleen deze oplossing verhindert wederzijdse vreemdelingenhaat, verhindert ook de zelfmoord van Europa en zijn volkeren." (Karel Dillen in het Europees Parlement op 19 januari 1993).   Illegalen  Het Vlaams Blok eist een onmiddellijke en effectieve terugzending van criminele en illegale vreemdelingen.  De jongste tijd werd er in dit land een onverteerbare hoeveelheid schijnheiligheid en demagogie opgevoerd rond de inderdaad tragische en betreurenswaardige dood van een afgewezen Nigeriaanse asielzoekster. Als volleerde lijkenpikkers grepen tal van extreem-linkse groupuscules dit geïsoleerde incident aan om uit het lot van het slachtoffer politieke munt te slaan en de rijkswachters te belasteren, die slechts hun plicht deden.  Voor het Vlaams Blok is het onaanvaardbaar dat men nu het statuut van illegalen die hier bijvoorbeeld reeds vijf jaar verbleven, en zelfs veelal de moeite niet deden om politiek asiel aan te vragen, zou regulariseren. Integendeel, het Vlaams Blok dringt er dan ook op aan om het aantal repatriëringen op te drijven. Het ligt voor de hand dat deze repatriëringen op een zo humaan mogelijke manier dienen te gebeuren. Daarom ook pleit het Vlaams Blok voor repatriëringen met chartervluchten.  Het Vlaams Blok stelt met genoegen vast dat minister van Binnenlandse Zaken Van den Bossche recentelijk een aantal uitgeprocedeerde asielzoekers ook daadwerkelijk repatrieerde naar de betrokken landen van herkomst. Daarmee doet Van den Bossche waar het Vlaams Blok al jaren op aandringt, met name dat uitgeprocedeerden daadwerkelijk naar hun land van herkomst dienen teruggezonden te worden. Zoniet geeft men het signaal dat dit land het OCMW van de hele wereld is, waar het voldoende is om binnen te geraken om hier ook daadwerkelijk te eeuwigen dage te verblijven, al dan niet op kosten van de belastingbetaler. Bovendien wordt aan de uitgeprocedeerden ook duidelijk gemaakt dat het geen zin heeft zich – vooral op instigatie van een aantal extreem-linkse beroepsagitatoren – met alle middelen te verzetten tegen hun repatriëring. Van den Bossche krijgt hiervoor dan ook goede punten van het Vlaams Blok.  Het Vlaams Blok heeft wel bedenkingen bij het feit dat dergelijke repatriëringen moeten gebeuren met kleine zakenvliegtuigen, waardoor de kosten enorm oplopen. Dat de repatriëring dient te gebeuren met inachtname van de menselijke waardigheid, staat ook voor het Vlaams Blok buiten kijf. Die menselijke waardigheid wordt echter niet geschaad door de repatriëring te laten gebeuren met omgebouwde C 130-vliegtuigen – waarmee trouwens ook de Belgische regering zich verplaatst – of chartervliegtuigen. Dit is en blijft het voorstel van het Vlaams Blok.  Het budget bestemd voor repatriëring moet in die mate verhoogd worden dat de repatriëring op een efficiënte en georganiseerde manier kan gebeuren. Landen die weigeren hun landgenoten terug op te nemen, moeten gesanctioneerd worden, bijvoorbeeld door het opzeggen van bilaterale verdragen en ontwikkelingshulp. Gezien het grote aantal illegalen is het noodzakelijk dat de vreemdelingenpolitie zich systematisch bezighoudt met het opsporen van illegalen, de controle op de tewerkstelling van illegalen, het oprollen van netwerken, enz.  Het Vlaams Blok heeft meermaals in een aantal wetsvoorstellen gepleit voor het aanhouden en snel met bestendige luchtverbindingen doorsturen van deze illegalen. Van de tienduizenden illegalen worden er jaarlijks enkele honderden tegen een niet te verantwoorden kostprijs en telkens in gezelschap van twee rijkswachters op lijnvliegtuigen gezet. Het ligt voor de hand dat deze aanpak veel te duur en helemaal niet doelmatig is. De meeste van de illegalen worden onmiddellijk terug op vrije voeten gesteld, omdat er geen plaats is om hen op te sluiten in afwachting van hun terugkeer naar hun land van herkomst, die dan nog niet eens plaatsvindt.  Een dergelijke nalatigheid vanwege de overheid tast natuurlijk het rechtsgevoel aan, in de eerste plaats het rechtsgevoel van zoveel politie- en rijkswachtmensen die gefrustreerd zijn over de laksheid van het vreemdelingenbeleid ter zake.  Kandidaat-politieke vluchtelingen moeten in gesloten instellingen ondergebracht worden, tot hun dossier is afgehandeld. Anders is heel de juridische procedure zinloos: de afgewezen asielzoekers verdwijnen dan gewoon in de illegaliteit. Asielzoekers in gesloten instellingen zullen er ook geen belang meer bij hebben de afhandeling van hun dossier te rekken met allerlei vertragingsprocedures. Voor wie echt politiek vervolgd wordt, is zo'n periode in een gesloten instelling slechts een onaangenaam intermezzo. De gesloten instellingen werken zeer ontmoedigend voor de oneigenlijke asielzoekers die hier alleen aankloppen op zoek naar financiële voordelen.   Asielbeleid  In plaats van een versoepeling van het asielbeleid door te voeren, dient de regering werk te maken van een effectieve toepassing van een strak asielbeleid. Enkel hiervan kan het signaal uitgaan dat dit land niet het OCMW van de hele wereld is.  Ofschoon in Vlaanderen een verpletterende meerderheid gekant is tegen een “open grenzen”- politiek, zijn de Vlaamse meerderheidspartijen ondertussen gezwicht voor de druk van een spraakmakende minderheid en keurden zij een eerste versoepeling van het asielbeleid goed.  Dit was totaal overbodig, want het asielbeleid in dit land was niet inhumaan. Dit blijkt bijvoorbeeld al zonneklaar uit het feit dat het aantal asielzoekers dat hier uit alle hoeken van de wereld zijn toevlucht zoekt, het afgelopen jaar zowat verdubbeld is én uit het feit dat het aantal asielaanvragen in dit land gevoelig hoger ligt dan in landen als Zweden, Oostenrijk, Portugal, Italië en Spanje. De Franstalige politieke kaste vergeet er dan nog meestal bij te vertellen dat zij er voor heeft gezorgd dat bijna alle opvangcentra voor asielzoekers in Vlaamse gemeenten liggen.  Het is een mythe te stellen dat het asielbeleid sinds de wetswijziging van 1996 strenger is geworden. De cijfers tonen het tegendeel aan: in 1997 had het Commissariaat-Generaal voor de Vluchtelingen en de Staatslozen (CGVS) een ontvankelijkheidsgraad van 33,2% tegenover 23,3% in 1996. Voor de Dienst Vreemdelingenzaken bedroeg dit 12% in 1997 tegenover 10% in 1996. De erkenningsgraad van het CGVS bedroeg 28,1% in 1997, terwijl dit 26,7% was in 1996. Dit wordt door twee onverdachte bronnen bevestigd: Luc De Smet, Commissaris-Generaal voor de Vluchtelingen en de Staatslozen en Johan Vande Lanotte, ex-minister van Binnenlandse Zaken. (Verslag van 13 juni 1998 over de evaluatie van de wet van 15 december 1980 betreffende de toegang tot het grondgebied, het verblijf, de vestiging en de verwijdering van vreemdelingen.)  In principe moet elke vluchteling die niet erkend werd, het grondgebied verlaten. In principe staat de vreemdeling zelf in voor de organisatie en de kosten van zijn vertrek. Er is wel een terugkeerprogramma REAB voorzien dat de overheid subsidieert. De organisatie van de terugkeer gebeurt door de Internationale Organisatie voor Migratie (IOM). Afgewezen asielzoekers kunnen in dit programma een vliegtuigticket ontvangen en een startpremie van 10.000 frank. Zij dienen zich ertoe te verbinden binnen de 5 jaar niet naar België terug te keren, anders wordt de financiële steun teruggevorderd. In 1997 vertrokken vrijwillig gemiddeld 140 personen per maand met IOM.  Indien de vluchteling na het verstrijken van de termijn hier nog illegaal verblijft, ‘kan’ hij gerepatrieerd worden. Dat dit vaak niet gebeurt, blijkt uit de vergelijking tussen het aantal afgewezen asielaanvragen en het aantal repatriëringen. In de periode 1990-1997 waren er 122.712 asielaanvragen, waarvan er slechts 9.592 erkend werden. Er werden dus 113.120 aanvragen afgewezen. We kunnen dus stellen dat van de 100 asielzoekers er slechts 8 als politiek vluchteling erkend worden.  De vluchtelingen die niet erkend zijn, dienen ons land te verlaten binnen een bepaalde periode na de uitspraak. Hoewel er dus 113.120 asielaanvragen afgekeurd werden, werden gedurende diezelfde periode slechts 15.905 repatriëringen uitgevoerd. Het overgrote deel van de niet-erkende asielzoekers, namelijk 97.215 of 85,9%, werd dus niet effectief gerepatrieerd naar het land van herkomst.  Het asielbeleid is de nieuwe achterpoort waarlangs verdere niet-Europese inwijking gebeurt. De eerste slachtoffers van de systematische misbruiken in de asielsector zijn de echte politieke vluchtelingen. Als zij zeer lang op erkenning moeten wachten, is dat in de eerste plaats te wijten aan de duizenden illegalen die vervalste of ongegronde asielaanvragen indienen. Ook de geloofwaardigheid van de echte vluchtelingen lijdt daaronder. In dit kader pleit het Vlaams Blok ook voor het hervormen en versnellen van de erkennings- en de uitwijzingsprocedure.  Het Vlaams Blok is niet gekant tegen het statuut van politiek vluchteling. Politieke vluchtelingen moeten echter in de eerste plaats opgevangen worden in hun eigen cultuurgebied. Niet alleen verminderen hierdoor de kansen op culturele ontworteling en op conflicten met de bevolking van het gastland, maar met het geld dat nodig is om één vluchteling in Europa te onderhouden, kan men bijvoorbeeld in Afrika tientallen vluchtelingen opvangen. De meeste asielzoekers worden niet echt politiek vervolgd. Zij komen alleen om economische redenen naar Europa. Als de opvang en de bescherming van vluchtelingen in hun eigen regio wordt georganiseerd, zal dit asieltoerisme snel zijn aantrekkelijkheid verliezen.  Bovendien moet het statuut van politiek vluchteling radicaal en resoluut gezuiverd worden en ontdaan van alle misbruiken. Heel wat linkse partijen (SP, Volksunie, Agalev) vinden dat het statuut van politiek vluchteling een vorm van derdewereldsolidariteit is. Dat is natuurlijk onzin.  Er moet een rechtvaardig asielbeleid zijn, niet voor iedereen die om ‘hulp’ vraagt, maar enkel voor echte vluchtelingen die niet in hun eigen regio terechtkunnen.  Het Vlaams Blok is ook van oordeel dat het statuut van politiek vluchteling moet worden ingetrokken wanneer er in het land van oorsprong geen aanleiding meer is om vervolging te vrezen.  We wijzen erop dat er reeds veel op gang gebracht is sinds het Vlaams Blok zijn grote verkiezingsoverwinningen behaalde. Er gaat dus een bijzonder sterke impuls uit van een stem voor het Vlaams Blok.   Terugkeerpolitiek  Het Vlaams Blok pleit voor een menselijke, maar kordate terugkeerpolitiek naar hun herkomstlanden voor de overgrote meerderheid van de hier verblijvende niet-Europese vreemdelingen.  Wij willen een terugkeerpolitiek betaalbaar maken die erop gericht is deze mensen een toekomst te geven in hun herkomstlanden. Dit kan door het splitsen van de sociale zekerheid voor Europeanen en niet-Europeanen, nadien het kapitaliseren van de sociale-zekerheidsbijdragen van de niet-Europese vreemdelingen alsmede door het heroriënteren van ontwikkelingsgelden. Met de herkomstlanden moeten afspraken gemaakt worden op het vlak van huisvesting, arbeidsverschaffing, economische investeringen en infrastructuurprojecten. Op deze wijze kan het grootste gedeelte van deze mensen op vrijwillige basis terugkeren naar zijn land van herkomst. Nadien kan bekeken worden of gelijktijdige vermindering van sociale-zekerheidsrechten noodzakelijk is.  Het is onaanvaardbaar dat deze humane, maar kordate voorstellen onbespreekbaar zijn gemaakt door de politieke klasse die Vlaanderen de afgelopen veertig jaar heeft bestuurd. Het is dan ook duidelijk dat het Vlaams Blok dit taboe doorbreekt en het stilzwijgen over de terugkeerpolitiek ongedaan maakt. De terugkeerpolitiek heeft niets te maken met racisme en vreemdelingenhaat. Integendeel. Het Vlaams Blok wil met zijn standpunt juist racisme en vreemdelingenhaat voorkomen.  Er is nood aan een krachtdadig en efficiënt immigratiebeleid. Op dit ogenblik echter verschuilt de regering zich achter het Centrum voor Gelijkheid van Kansen en Racismebestrijding van pater Leman. Dit centrum gedraagt zich - op kosten van de belastingbetaler - als spreekbuis van de immigratielobby. Het vormt voor de regering een soort bliksemafleider, een alibi om geen concreet beleid te moeten voeren. De eigenlijke taak van het centrum bestaat erin het Vlaams Blok te bestrijden en electoraal terug te dringen. Door een inquisitie te voeren tegen iedereen die pleit voor het behoud van de eigenheid en identiteit van ons volk, probeert men het massale protest tegen de vreemdelingeninvasie de kop in te drukken. Het Vlaams Blok eist dan ook het opdoeken van het Centrum voor Gelijkheid van Kansen en Racismebestrijding.   Het 70-punten plan  Het programma van het Vlaams Blok inzake vreemdelingen wil een oplossing van de problemen die belangrijke groepen vreemdelingen kunnen veroorzaken, omdat hun cultuur en gewoonten te zeer afwijken van de onze. Het programma is samen te vatten in drie punten. Illegalen en criminele vreemdelingen uitwijzen. Politieke vluchtelingen beperken. Voor grote groepen van de gastarbeiders een terugkeerpolitiek ontwikkelen, menselijk en begeleid, maar kordaat.  Het spreekt vanzelf dat dit uitgangspunt op zich geen antwoord is op de diverse vragen die zich in dit verband stellen. Omdat heel wat tegenstanders het deden voorkomen alsof het Vlaams Blok niets anders te vertellen had dan ‘vreemdelingen buiten’, heeft het Vlaams Blok zijn concrete voorstellen gebundeld in het bekende 70-punten plan.  De bevolking informeren   Het volk heeft het recht geïnformeerd te worden over het vreemdelingenprobleem. Momenteel worden we voortdurend om de tuin geleid met valse cijfers en gegevens of worden de cijfers gewoonweg geheim gehouden. Het Vlaams Blok eist dan ook dat de statistieken in verband met de vreemdelingencriminaliteit worden bekendgemaakt. Bovendien moet er een objectieve kosten/baten-analyse komen van de aanwezigheid van vreemdelingen en moet er een volksraadpleging worden georganiseerd over het immigratieprobleem.  Tevens moet er een parlementaire commissie worden opgericht die zich buigt over dit probleem. Daarnaast moet er een staatssecretariaat voor immigratiezaken in het leven worden geroepen, dat zich hoofdzakelijk bezighoudt met het organiseren van de begeleide terugkeer.  De bevoegdheden centraliseren  De bevoegdheden omtrent het vreemdelingenbeleid blijven gespreid over meer dan tien verschillende instanties. Deze versnippering van bevoegdheden en het gebrek aan coördinatie leiden tot chaos. Bovendien vloeien jaarlijks tientallen miljoenen aan overheidssubsidies naar verenigingen die de immigratie en het permanent verblijf van vreemdelingen verdedigen. Het Vlaams Blok is van mening dat de belastinggelden beter kunnen besteed worden en eist dan ook dat de subsidiekraan resoluut wordt toegedraaid.  Het Vlaams Blok pleit in deze context nogmaals voor het opdoeken van het Centrum voor Gelijkheid van Kansen en Racismebestrijding.  De eigenheid van ons volk beschermen  De massale toevloed van vreemdelingen en de integratiepolitiek van de overheid zullen volgens ons niet leiden naar een multiculturele maatschappij, maar naar steeds meer etnische conflicten. Indien wij onze eigenheid en onze culturele identiteit willen behouden, dan moeten wij het huidige integratiebeleid een halt toe roepen.  Het Vlaams Blok zal daarom ook strijd blijven voeren tegen het vreemdelingenstemrecht. Het stemrecht moet onverbrekelijk gekoppeld blijven aan de nationaliteit. Niet alleen bij het stemrecht, moet het bezitten van de nationaliteit een absolute voorwaarde blijven. Dit moet ook gelden bij een benoeming in sociale overlegorganen die invloed kunnen uitoefenen op de politieke besluitvorming, en bij een benoeming in de door de overheid samengestelde adviesraden of publiekrechtelijke beheersorganen.  Wij eisen ook een strenge controle op de politieke vreemdelingenorganisaties, omdat vele van deze verenigingen belangen verdedigen die haaks staan op de waarden en de normen die aan de basis liggen van onze samenleving. Dergelijke organisaties kunnen onder geen beding subsidies of andere materiële voordelen van de overheid krijgen.  Tevens dringt zich een streng beleid op ten overstaan van de verschillende aanwezige fundamentalistische organisaties. Groeperingen met een terroristische inslag mogen op ons grondgebied niet langer activiteiten ontplooien.  Het Vlaams Blok is van oordeel dat de erkenning en de daaraan gekoppelde betoelaging van de islamitische eredienst onmiddellijk moet worden ingetrokken, omdat de islamitische godsdienst een anti-Europese en onverdraagzame godsdienst is en daarom onverzoenbaar is met de Europese waarden. Daarbij moeten de door de islamitische godsdienst opgelegde rituele slachtingen verboden worden. De intrekking van de erkenning van de islamitische godsdienst houdt echter geen aantasting in van de godsdienstvrijheid, omdat een niet-erkende godsdienst nog altijd in volle vrijheid kan beleefd worden.  Tevens moet de wildgroei van moskeeën gestopt worden. De inplanting van een moskee in een wijk of gemeente is immers een belangrijke factor van vervreemding en een aanzet tot gettovorming. Deze getto’s verworden tot zones die haast ontoegankelijk zijn voor politie en rijkswacht. Het Vlaams Blok eist dan ook dat in de bestaande getto’s het recht en de orde worden hersteld door middel van een verhoogde politie-aanwezigheid en verscherpte identiteitscontroles.  Het Vlaams Blok eist ook dat de mondialistische en multiculturele indoctrinatie van de Vlaamse jeugd via het onderwijs wordt stopgezet. Bovendien moet het non-discriminatiepact (dat de spreiding beoogt van vreemdelingenkinderen over de onderwijsnetten) en de non-discriminatiecode (die de scholen verplicht zich aan te passen aan de leefcultuur van de vreemdelingen) worden afgeschaft. Zij tasten immers de schoolvrijheid aan en zetten de deur open voor politieke onverdraagzaamheid en indoctrinatie.  Omdat de aanwezigheid van vreemdelingenkinderen in het onderwijs heel wat problemen met zich mee brengt omwille van de cultuurkloof, de ontworteling en de leerachterstand, pleit het Vlaams Blok voor de oprichting van een apart onderwijsnet voor islamitische vreemdelingenkinderen.  Het ‘eigen volk eerst’ -principe toepassen  Via positieve discriminatie probeert de overheid de integratie van de niet-Europese vreemdelingen in de hand te werken. Deze bevoordeling van de vreemdelingen wekt heel wat wrevel op bij de eigen bevolking. Het Vlaams Blok streeft er naar dat het ‘eigen volk eerst’-principe waar mogelijk dient toegepast te worden.  Zo moet de tewerkstelling in het openbaar ambt gereserveerd blijven voor wie over onze nationaliteit beschikt. De politiek van positieve discriminatie van vreemdelingen met betrekking tot de tewerkstelling in het algemeen, moet ophouden. Met een werkloosheidscijfer dat tot de top van Europa behoort, is het niet meer dan normaal dat het eigen volk primeert. Ook wat betreft de sociale huisvesting moet, gezien het grote aantal aanvragen, voorrang gegeven worden aan het eigen volk.  De nationaliteitswetgeving verstrakken  Het Vlaams Blok eist een verstrakking van de sinds 1991 versoepelde nationaliteitswetgeving. Het verkrijgen van de nationaliteit is een voorrecht dat men moet verdienen. De meeste niet-Europese vreemdelingen beschouwen de nationaliteit enkel als een vodje papier met daarop een aantal stempels en handtekeningen, om toegang te krijgen tot een aantal bijkomende faciliteiten.  Het Vlaams Blok wil dat de nationaliteit enkel toegekend wordt aan degene die geboren wordt uit een ouder die reeds over onze nationaliteit beschikt. De mogelijkheden om de nationaliteit te verwerven, zoals die voorzien zijn in de nationaliteitswetgeving sinds 1991, moeten dan ook worden afgeschaft. De sinds 1991 bekomen nationaliteitsverwervingen moeten worden herzien.  Wie de naturalisatie wil aanvragen, moet aan een aantal strenge voorwaarden voldoen. Een van de voorwaarden is het succesvol afleggen van een burgerschapsproef, waarmee men bewijst dat men de actieve kennis van onze taal, geschiedenis en cultuur onder de knie heeft en dat men vertrouwd is met onze wetten en instellingen. De nationaliteit wordt bovendien onder voorbehoud toegekend: wie gedurende de eerste vijf jaar na het bekomen van de nationaliteit een veroordeling tot een effectieve gevangenisstraf van meer dan drie maanden oploopt, verliest de nationaliteit. Ook moet men bij de nationaliteitsverwerving verzaken aan zijn vorige nationaliteit. Tenslotte moeten alle sinds 1974 genaturaliseerde vreemdelingen geëvalueerd worden op basis van hun assimilatie in onze volksgemeenschap, met een eventuele herziening van het dossier als mogelijke sanctie.  De immigratiestop waterdicht maken  De sinds 1974 afgekondigde immigratiestop is verre van waterdicht. Via het systeem van familiehereniging, schijnhuwelijken, politiek asiel en ook via illegale weg zijn er sindsdien meer dan 500.000 nieuwe vreemdelingen zich hier komen vestigen.  In eerste instantie wil het Vlaams Blok het systeem van familiehereniging opheffen. Daarbij moeten de na 1974 afgesloten bilaterale akkoorden (met Turkije, Marokko, Tunesië en Algerije) die de familiehereniging mogelijk maakten en aanmoedigden, worden opgeheven. Ten tweede moet de wetgeving ter beteugeling van de schijnhuwelijken worden verstrakt en moeten de schijnhuwelijken strenger worden bestraft. Ten derde wijst het Vlaams Blok de akkoorden van Schengen en Dublin - die de binnengrenzen van de Europese Unie afschaffen - af, omdat de bepalingen in verband met de immigratie zo laks zijn, dat men de toevloed van niet-Europese vreemdelingen niet kan afremmen, laat staan tegenhouden. Wij eisen dan ook dat er strenge controles voorzien worden aan de grenzen van ons land. Ten vierde moet de overheid het initiatief nemen opdat het territorialiteitsprincipe in de Conventie van Genève ingeschreven zou worden. Het statuut van politiek vluchteling kan dan in regel enkel nog toegekend worden aan Europeanen. In afwachting van de inschrijving, moet er een lijst opgesteld worden van politiek onveilige landen. Aanvragen voor het bekomen van politiek asiel uit landen die niet op deze lijst voorkomen, zijn automatisch niet ontvankelijk. Asielzoekers moeten geplaatst worden in gesloten opvangcentra tot ze het statuut van politiek vluchteling hebben verkregen. Ten vijfde moeten vreemde studenten na het beëindigen van hun studies terugkeren naar hun land van herkomst. Zij krijgen tevens maar een beperkte tijd om hun studie te voltooien. De tijd die ze hier verblijven, kan bovendien niet in aanmerking komen voor de termijn ter verkrijging van onze nationaliteit.  Uitwijzen van criminelen en illegalen  Officiële cijfers spreken van een aanwezigheid van méér dan 100.000 illegale vreemdelingen. Het ‘Steunpunt Begeleiders Uitgeprocedeerden’ schat het aantal op maar liefst 150.000. Alleen een doortastende aanpak kan het probleem van de vreemdelingencriminaliteit en de toevloed van illegalen oplossen.  Bijna 40% van de gevangenispopulatie bestaat uit vreemdelingen, terwijl ze ‘slechts’ 9% van de bevolking uitmaken.  Wie als vreemdeling een veroordeling oploopt voor een misdrijf, waarop tenminste 6 maanden gevangenisstraf staat, moet onmiddellijk uitgewezen worden. Hij wordt ook definitief de toegang tot het grondgebied van ons land ontzegd. Ook vreemdelingen die in het buitenland wegens criminele feiten veroordeeld werden, mogen het land niet binnen.  Geweigerde kandidaat-politieke vluchtelingen en illegalen moeten daadwerkelijk uitgewezen en gerepatrieerd worden naar hun landen van herkomst. Dit betekent eveneens dat het niet-verwijderingsprincipe moet worden afgeschaft. Dit principe houdt in dat het illegale verblijf van zowel ouders als kinderen via een individuele beoordeling wordt geregulariseerd in een wettig verblijf, indien de kinderen hier school lopen.  Gezien de omvang van het probleem is het echter noodzakelijk dat de vreemdelingenpolitie zich systematisch bezighoudt met het opsporen van illegalen, de controle op de tewerkstelling van clandestienen, het oprollen van netwerken,… Bovendien moet het helpen onderduiken van illegalen en uitgeprocedeerden, alsook het weigeren van het bekendmaken van de identiteit door de illegale vreemdeling (als truc om de uitwijzing te vermijden) streng bestraft worden.  Om de repatriëring op een efficiënte en georganiseerde manier te laten verlopen, moeten de nodige gesloten opvangcentra – ook in Wallonië! - opgericht worden en moet het repatriëringsbudget verhoogd worden.  De terugkeer bespoedigen  De terugkeer van de niet-Europese vreemdelingen dient bespoedigd te worden via de oprichting van een specifiek voor hen bedoeld sociaal zekerheidssysteem. Dit betekent meteen ook dat onze bevolking niet langer moet opdraaien voor een al te grote groep niet-actieve vreemdelingen. Een belangrijk deel van de sociale zekerheidsbijdragen van de vreemdelingen zal dienen om het terugkeerfonds te financieren. Werkloosheidssteun en kinderbijslag kunnen worden beperkt.  Het terugkeerfonds zal instaan voor de financiering van huisvestings-, tewerkstellings- en andere reïntegratieprojecten in het land van herkomst. Bovendien krijgen de vreemdelingen die terugkeren een premie van het fonds, waarvan de hoogte afhangt van de duur van tewerkstelling, het aantal kinderen en familieleden die mee terugkeren en het totale bedrag aan gestorte sociale bijdragen.  Een tweede manier om de terugkeer aan te moedigen, is het heffen van een belasting op de tewerkstelling van niet-Europese vreemdelingen. Werkgevers die niet-Europese vreemdelingen aanwerven in plaats van onze eigen mensen, worden op die manier fiscaal gestraft. Het alzo verworven geld moet ten bate komen van de werklozen van het eigen volk.  Een ontmoedigingspolitiek voeren  Vreemdelingen komen naar hier omdat het hier financieel aantrekkelijker is voor hen. De terugkeer kan dan ook pas georganiseerd worden, wanneer de vreemdelingen worden ontmoedigd om hier te blijven.  Er moet een arbeidskaart worden ingevoerd, die beperkt is tot één bedrijfstak en die om de twee jaar moet vernieuwd worden.  Niet-Europese vreemdelingen die langer dan vijf maanden werkloos zijn, komen als eersten in aanmerking voor de terugkeermaatregelen. Daarbij kan de werkloosheidsvergoeding verminderd worden. Voor niet-Europese vreemdelingen die werkloos worden, moet men de intersectoriële immobiliteit invoeren.  Niet-Europese vreemdelingen zullen slechts van een kinderbijslag kunnen genieten voor de eerste drie kinderen. Voor kinderen opgevoed in het buitenland, wordt de kinderbijslag afgeschaft.  Niet-Europese vreemdelingen kunnen in ons land slechts een eigendom verwerven na een verblijf van minimum vijf jaar in ons land. Zij kunnen die eigendom enkel verkopen aan personen van onze nationaliteit.  De terugkeer organiseren   De terugkeer dient te gebeuren op een georganiseerde, begeleide en humane manier. Het Vlaams Blok voorziet verschillende fases waarbij de illegalen, criminelen en werklozen het eerst aan de beurt komen.  Het is evident dat een deel van de tweede en derde generatie vreemdelingen hun lot en hun toekomst zullen verbinden met dat van onze volksgemeenschap. Degenen die niet kiezen voor de reïntegratie in hun eigen samenleving, moeten beseffen dat dit betekent dat zij zich volledig moeten assimileren en aanpassen aan onze manier van leven, aan onze waarden en normen en aan onze taal en cultuur.  De terugkeer zal slechts kunnen geschieden na het opstellen en ondertekenen van een aantal bilaterale akkoorden tussen ons land en de landen van herkomst, die alle voorgaande akkoorden ongedaan maken en een concrete regeling inhouden in verband met de terugkeer.  De terugkeer van de niet-Europese vreemdelingen naar hun land van herkomst zal vlotter verlopen als hij gekoppeld wordt aan concrete ontwikkelingsprojecten. Via de reorganisatie van de ontwikkelingshulp aan de Derde Wereld (zo’n 32 miljard BEF per jaar) kunnen we de economische en structurele uitbouw van deze projecten helpen financieren. Deze fondsen van ontwikkelingshulp laten ons niet alleen toe te investeren in tewerkstelling, zodat de terugkerende vreemdelingen zonder probleem werk kunnen vinden, maar ook in huisvesting, die momenteel te wensen overlaat. Bovendien zullen de jonge vreemdelingen die hier naar school zijn geweest en een specifieke opleiding hebben gevolgd, met hun kennis hun land een grote dienst bewijzen. Ook deze opleiding kadert in de ontwikkelingshulp die we aan deze landen willen geven.   Het vreemdelingenstemrecht en de versoepeling van de naturalisatie  In het hoofdstuk “Vlaamse onafhankelijkheid” wezen we reeds op de nefaste invloed die het eurostemrecht zal hebben op de positie van de Vlamingen. Ook in dit hoofdstuk kunnen wij niet voorbijgaan aan het vreemdelingenstemrecht en aan de versoepeling van de naturalisatie. Met de recente invoering van het vreemdelingenstemrecht geven wij een belangrijk deel van onze soevereiniteit prijs, van onze zeggenschap over onze eigen steden en gemeenten.  In het parlement stond het Vlaams Blok alleen met zijn standpunt dat stemrecht in alle omstandigheden aan de nationaliteit gekoppeld moet blijven, hoewel een ruime meerderheid van de Vlamingen dit standpunt onderschrijft. Wij wisten dan ook dat het eurostemrecht op zich niet tegen te houden zou zijn. Maar wij hadden nooit gedacht, nooit durven vrezen dat het in zo’n dramatische omstandigheden zou gebeuren en dat dit dossier uiteindelijk zou uitdraaien op een nachtmerrie voor Vlaanderen.  De Vlamingen, en zij alleen, betalen tot viermaal toe het gelag.  Ten eerste door de invoering van het eurostemrecht zelf, ten tweede door het straal negeren van de eisen van het Vlaams Parlement, ten derde door de invoering, op termijn, van het algemeen vreemdelingenstemrecht en ten vierde door de zwaar versoepelde nationaliteitswetgeving.  Dat de gematigde voorwaarden van het Vlaams Parlement niet allemaal zouden worden ingewilligd, dat hadden we wel verwacht. Maar dat uiteindelijk niets daarvan zou worden ingewilligd en dat de Vlamingen integendeel voor de invoering van dit eurostemrecht een bijkomende, loodzware prijs zouden moeten betalen aan de Franstaligen, dat had geen enkele doemdenker durven vrezen. Niemand had namelijk verwacht dat de CVP zich zo lankmoedig zou opstellen en dat ze op een dergelijke manier over zich heen zou laten walsen door de verzamelde francofonie. Het gedrag van die partij tart inderdaad iedere verbeelding.  De Franstalige partijen hebben het spel meesterlijk gespeeld. Zij zijn erin geslaagd alles wat ze verlangden binnen te rijven, zonder ook maar een duimbreed te moeten toegeven:  -   het eurostemrecht is binnen zonder een gewaarborgde Vlaamse aanwezigheid in de Brusselse instellingen;  -   de goedkeuring van het stemrecht voor de niet-Europeanen vanaf 2006 is eveneens zo goed als rond;  -   door de automatisering van de naturalisaties zal het overgrote deel van de niet-Europeanen reeds stemrecht gekregen hebben én voor de gemeente én voor het Brussels Gewest én voor de Kamer.  Als men dan weet dat 99% van alle Brusselse naturalisatiedossiers Franstalig zijn, dan is de rekening meteen gemaakt: de Franstaligen krijgen er op korte termijn een gigantisch stemmenreservoir bij, waarmee ze de Vlamingen meer dan ooit zullen kunnen marginaliseren in hun eigen hoofdstad.  Deze sublieme strategie is natuurlijk niet het werk van één dag geweest. De Franstalige partijen zijn hier jaren mee bezig geweest en hebben geduldig aan de weg getimmerd.  Maar dit kon natuurlijk niet zonder de fatale medeplichtigheid van Dehaene zelf, die zich in het Parlement steeds meer, steeds openlijker is gaan gedragen als de typische leliaard, die altijd opnieuw klaar staat om voor de francofone belangen in de bres te springen en er desnoods zijn eigen mensen voor in de grond wil boren. Het Vlaams Blok denkt dat Vlaanderen veel beter af zou zijn met een rabiate francofoon aan het hoofd van dit land dan met deze Brugse, francofiele slippendrager. Want een rabiate francofoon biedt het voordeel dat iedereen weet wat men aan hem heeft. Een geografische Vlaming daarentegen die meeheult met de Franstaligen, maar voor de schone schijn aan guldensporenvieringen deelneemt, die voortdurend het Vlaamse belang opzijschuift of ondergeschikt maakt aan de Franstalige desiderata, zo iemand is stukken gevaarlijker, stukken nefaster voor Vlaanderen dan de meest haatdragende FDF’er.  De francofone strategie is hiermee duidelijk geschetst. Naar een Vlaamse strategie daarentegen, moeten we vandaag nog altijd zoeken. Aanvankelijk hadden de Vlaamse partijen in het Parlement inzake dit dossier niet eens door welke belangen er op het spel stonden. Bij de allereerste bespreking van het wetsvoorstel Clerfayt stond het Vlaams Blok zelfs moederziel alleen. De Volksunie vond het gesprek over waarborgen voor de Brusselse Vlamingen pas nuttig in het kader van het algemeen vreemdelingenstemrecht en de VLD stemde zelfs mee met de meerderheid. Pas nadat bleek dat het Vlaams Blok erin geslaagd was het debat te blokkeren, pas na zware druk vanuit de Vlaamse Beweging en mede dank zij de voorzitterswissel bij de VLD kwam er eindelijk een ommezwaai en werd het klimaat rijp voor de noodmotie van het Vlaams Parlement.  En ook in het naturalisatiedossier zag men niet wat er aan de hand was. Het Vlaams Blok was opnieuw de enige partij die alarm had geslagen. De VLD was niet geïnteresseerd in het debat, zij bleef afwezig tijdens de commissiebesprekingen en de Volksunie diende tot overmaat van ramp amendementen in die qua versoepeling zelfs nog verder gingen dan wat de PRL en de PS hadden voorgesteld. Het was pas nadat FDF en PRL de blunder begingen om de kwestie van het stemrecht en die van de nationaliteitswijziging openlijk aan mekaar te koppelen en de CVP begonnen af te dreigen, dat bij VU en VLD de schellen van de ogen vielen en dat men de francofone strategie doorzag.  Uiteraard heeft Dehaene altijd getracht iedereen gerust te stellen. Want het is nu eenmaal zo dat de invoering van vreemdelingenstemrecht nergens tot opvallende politieke verschuivingen heeft geleid. Brussel zal volgens hem geen uitzondering maken op deze vaststelling. En dus zouden wij ons druk maken om niets. Het Vlaams Blok weigert mee te stappen in deze redenering. Wij blijven uitdrukkelijk stellen dat de situatie van Brussel uniek is en dus met geen enkele andere stad in Europa te vergelijken is.  De situatie is in Brussel wel degelijk uniek en dit om volgende redenen.  Nergens anders in Europa hebben we te maken met zo’n hoge concentratie van internationale ambtenaren. Brussel is inderdaad uitgegroeid tot de zeer centralistische hoofdstad van Europa, waar 70% van alle Euro-ambtenaren gehuisvest zijn. 20 000 van de 28 000 Euro-ambtenaren zitten in Brussel en dan hebben we het nog niet gehad over de vele duizenden buitenlandse ambtenaren die rechtstreeks of onrechtstreeks omwille van andere internationale functies in Brussel zijn neergestreken. In geen enkel ander Europese stad, vormt deze groep zo’n groot aandeel van de bevolking.  30 % van de bevolking van Brussel (zonder de 100 000 illegalen) is vreemdeling. Als we de genaturaliseerden erbij tellen, zitten we al ruim over de 40%. Daarbij zijn nog niet eens de illegalen gerekend. En deze situatie is allerminst onder controle: elk jaar stijgt de vreemde bevolking van Brussel met ruim 10 000 mensen en daalt de autochtone bevolking even massaal. Die razendsnelle evolutie wordt in de statistieken handig gecamoufleerd door massale naturalisaties, maar niemand kan om de aanhoudende invasie heen. In Brussel voltrekt zich in ijltempo een bevolkingsvervanging die al over enkele jaren, ten laatste in 2006, zal leiden tot een buitenlandse meerderheid. Nergens anders in Europa gaat het aan dit tempo.  Om de situatie nog dramatischer te maken, zijn het dan nog in hoofdzaak Vlamingen die wegtrekken uit hun eigen hoofdstad. Ook dat is uniek in Europa. Ook dat doet zich in geen enkele andere hoofdstad voor: de oorspronkelijke bevolkingsgroep van deze hoofdstad, die op zich al zo’n kleine gemeenschap uitmaakt, smelt bijzonder snel weg. Eigenlijk is het correcter te zeggen dat de Vlamingen uit hun eigen hoofdstad worden buitengepest. Getuige daarvan waren de jongste gemeenteraadsverkiezingen (1994), waar we van 80 naar 69 Vlaamse zetels daalden, en de jongste gewestraadsverkiezingen (1995), waar we van 67 000 Vlaamse stemmen zakten tot onder de 57 000.  Er wordt in Brussel met ongelijke wapens gestreden. De Franstaligen lanceren namelijk ook hun charme-offensief en kunnen met het grootste gemak tientallen verkiesbare plaatsen aanbieden aan de buitenlanders. De Vlamingen van Jette en Schaarbeek daarentegen zitten met amper drie op een gemeenteraad van respectievelijk 33 en van 47. Voor hen is het onmogelijk op hun lijsten een verkiesbare plaats te geven aan de buitenlanders of ze zijn hun zetel kwijt; voor de Vlamingen van Sint-Lambrechts-Woluwe en Ukkel is dat nog moeilijker want die zijn nog maar met z’n tweeën. Om dan nog maar te zwijgen van de plaatsen waar de situatie nog zorgwekkender is.  Het is dus een illusie, het is zelfbedrog te geloven dat de Nederlandstalige lijsten en verkozenen een belangrijk aantal buitenlanders achter zich zullen krijgen. Er zullen natuurlijk altijd wel witte raven zijn. Noch in Brussel, noch in de faciliteitengemeenten zullen de buitenlandse kiezers in groten getale de Vlaamse lijsten komen steunen, want wij hebben ze niets te bieden, wij hebben er geen macht. Dat blijkt trouwens uit de uitspraken van de buitenlanders zelf én uit de peilingen die daarover verricht zijn; de buitenlanders zijn inderdaad, zowel in de faciliteitengemeenten als in Brussel, de objectieve bondgenoten van de Franstaligen.  Er is één ding dat de Vlamingen onmogelijk kan verweten worden: dat is dat ze zich in zichzelf opsluiten, dat ze niet open zouden staan voor de rest van de wereld. Als er één volk is dat openstaat voor de hele wereld, dat meertalig is, dat zich overal weet aan te passen, dat buitengewoon soepel is en open van geest, dan zijn het de Vlamingen. Wij vinden dat niet alleen Antwerpen, maar ook Brussel ons venster op de wereld is en dus ook in de toekomst best een aantal internationale taken op zich kan blijven nemen.  Maar aan alles zijn grenzen. De totale overspoeling die we vandaag meemaken, is voor de zwakste gemeenschap in Brussel noodlottig. Het is die overspoeling, die oncontroleerbare internationalisering, die moet worden omgebogen, zodat er in Brussel opnieuw plaats kan komen voor onze eigen mensen die vandaag wegvluchten. Geen woord is hier dan ook beter toepasselijk dan dat van Mahatma Ghandi: “Ik wil niet dat mijn huis aan alle kanten ommuurd en mijn ramen dichtgestopt zijn. Ik wil de culturen van alle landen zo vrij mogelijk rond mijn huis laten waaien. Maar ik weiger om mij door één daarvan omver te laten blazen.”  De recent goedgekeurde versoepeling van de naturalisatie maakt het ongeveer voor iedereen die hier vertoeft mogelijk de Belgische nationaliteit te verwerven. Het vragenformulier van het parket is in feite vrijwel waardeloos. Uiteindelijk vond rond de versoepeling van de naturalisatie weer eens een verschrikkelijke politieke koehandel plaats. Om het stemrecht van EU-onderdanen erdoor te drukken, had Dehaene een twee-derde meerderheid nodig voor de wijziging van artikel 8 van de grondwet. Hij vond deze bij het FDF-PRL, dat uiteraard compensaties wilde, in de vorm van een soepeler naturalisatieprocedure. Dehaene weet heel goed dat beide wijzigingen in het nadeel van de Vlamingen zullen zijn. Als klap op de vuurpijl zoekt hij steun bij de meest rabiate Vlamingenhaters, het FDF. De oorspronkelijke bedoeling van het wetsvoorstel was dus de vereenvoudiging van de naturalisatie. We komen in een situatie waar alleen al het aanvragen van de nationaliteit als het betonen van voldoende integratiewil zal uitgelegd worden.  Het Vlaams Blok stelt zeer duidelijk dat de naturalisatieprocedure nu zodanig versoepeld is dat er van een procedure nog nauwelijks sprake is. Volgens het Vlaams Blok moet de naturalisatieprocedure strenger worden in plaats van soepeler. Uiteraard liggen de echte bedoelingen van het FDF-PRL op het electorale vlak. Het gaat hem natuurlijk niet om de migranten maar om de machtspositie tegenover de Vlamingen.  Toch stelt het Vlaams Blok dat de strijd om het vreemdelingenstemrecht nog niet is gestreden. De schandelijke manier waarop het vreemdelingenstemrecht door het Parlement werd gejaagd vormt niet het einde van een proces, maar het begin, de aanzet van de verkiezingen van 1999, waarin het vreemdelingenstemrecht centraal staat en waarin de bevolking haar eindoordeel mag uitspreken over deze beschamende uitverkoop van Brussel en Vlaams-Brabant, over deze vernederende knieval van de CVP en de SP voor het FDF.  Onze voorstellen  1.  Het Vlaams Blok wijst de multiculturele samenleving af zoals ze door pater Leman van het Centrum voor Gelijke Kansen en Racismebestrijding wordt gepromoot en opgedrongen.  2.  De eigenheid van onze cultuur mag geen gevaar lopen overspoeld te worden door massale niet-Europese immigratie of door het ontstaan van grote culturele minderheden op het Europese grondgebied.  3.  Criminelen, illegalen en niet-erkende politieke vluchtelingen moeten onmiddellijk terugkeren naar hun landen van herkomst.  4.  De regering dient werk te maken van een strak asielbeleid. Enkel hiervan kan het signaal uitgaan dat dit land niet het OCMW van de hele wereld is. Politieke vluchtelingen moeten in de eerste plaats opgevangen worden in hun eigen cultuurgebied opdat het huidige asieltoerisme zijn aantrekkelijkheid verliest.  5.  Door het splitsen van de sociale zekerheid, nadien het kapitaliseren van de sociale-zekerheidsbijdragen van de niet-Europese vreemdelingen alsmede door het heroriënteren van de ontwikkelingsgelden wil het Vlaams Blok een terugkeerpolitiek betaalbaar maken, die erop gericht is deze mensen een toekomst te geven in hun herkomstlanden.  6.  Het openbaar ambt moet voorbehouden blijven aan wie over onze nationaliteit beschikt.  7.  Zonder afbreuk te doen aan de godsdienstvrijheid, intrekken van de erkenning van de islamitische eredienst.  8.  Strengere naturalisatiewetgeving: herinvoering van het ius sanguinis, afschaffen van de dubbele nationaliteit, strengere voorwaarden voor het verkrijgen van de nationaliteit.  9.  Het Vlaams Blok eist een strenge controle op de politieke vreemdelingenorganisaties en een streng beleid ten overstaan van de verschillende aanwezige fundamentalistische organisaties.  10. De mondialistische en multiculturele indoctrinatie in het Vlaams onderwijs moet stopgezet worden door de afschaffing van het non-discriminatiepact( dat de spreiding beoogt van vreemdelingen kinderen over de onderwijsnetten) en de non-discriminatiecode (die de scholen verplicht zich aan te passen aan de leefcultuur van de vreemdelingen).    1.  Veiligheid      VEILIGHEID      Onveiligheid: geen gevoel maar realiteit  Vroeger lachten de CVP, de SP en zelfs de VLD wanneer de mensen klaagden over de stijgende criminaliteit.  Voor hen viel het allemaal wel mee. Het ging niet zozeer om onveiligheid, maar veeleer om wat ze dan noemden een “vermeend gevoel van onveiligheid”.  De cijfers liegen er niet om. Diefstallen in woningen en op straat, diefstallen met geweldpleging, overvallen, carjacking en homejacking: ze gaan allemaal in stijgende lijn.  Niet de politici kregen gelijk, maar de bevolking. Die maakte het Vlaams Blok sterk en bracht zo het probleem bovenaan op de politieke agenda.  Elke samenleving kent criminaliteit. Onze samenleving echter wordt geconfronteerd met een buitensporige en erg snel groeiende criminaliteit waarop zij steeds moeilijker een antwoord weet te bieden. In 1997 hebben 364 713 diefstallen en gevallen van afpersing plaatsgevonden. Dit zijn bijna 1 000 gevallen van diefstal of afpersing per dag en bijna 42 per uur. Er waren 89 375 misdrijven waarbij gebruik gemaakt werd van geweld. Dit zijn er per dag 245 of meer dan 10 per uur. Het aantal verkrachtingen, aanrandingen en gevallen van slagen en verwondingen bedroeg in datzelfde jaar samen 64 150, wat neerkomt op 176 gevallen per dag of iets meer dan 7 per uur.  Er waren ook nog 45 767 drugsdelicten, zijnde 125 per dag of meer dan 5 per uur. En tevens 2 221 van de meest verderfelijke soort misdrijven – die tegen kinderen –, wat er 6 per dag zijn of een om de vier uur. In het geheel genomen werden er 818 759 misdrijven gepleegd in 1997. Dit komt neer op 2 243 criminele feiten per dag of 93 per uur.  Wie durft er nog te zeggen dat er niets fout gaat wanneer we zien dat het totaal aantal criminele feiten van 725 914 in 1995 steeg over 741 534 in 1996 tot 818 759 in 1997?!  Toch is het Vlaams Blok de enige partij die aan de noodrem trekt. De andere partijen en de regering verbergen hun onmacht door het minimaliseren van de feiten: steevast wordt er gesproken van een ‘vermeend’ of ‘subjectief’ gevoel van onveiligheid bij de burgers. De overheid vertekent overigens vaak het beeld door cijfers van deelsectoren bekend te maken waar wel een dalende trend is vast te stellen. Daarmee veralgemeent en minimaliseert zij en kan zij triomfalistisch meedelen dat onder haar beleid ernstig werk wordt gemaakt van de criminaliteitsbestrijding.  De echte boosdoener zou dan het Vlaams Blok zijn, dat de harde cijfers niet wenst te minimaliseren, maar de bevolking in paniek brengt. HET TEGENDEEL IS WAAR. HET VLAAMS BLOK STELT ALLEEN KLAAR EN DUIDELIJK DAT DE CRIMINALITEITSGOLF ONDANKS ALLE INITIATIEVEN VAN POLITIE EN JUSTITIE, ALLERMINST AFNEEMT. AAN DEZE CRIMINALITEITSGOLF KAN PAS EEN EINDE WORDEN GESTELD ALS ER DRINGEND EEN GRONDIGE MENTALITEITSWIJZIGING OPTREEDT.   Criminaliteit: een harde aanpak!  In 1993 organiseerde het Vlaams Blok te Leuven een nationaal congres met als thema “Criminaliteit, harde aanpak!”. De resoluties van dit congres worden vandaag door de publieke opinie instemmend begroet. Destijds werden ze door onze politieke tegenstrevers weggehoond als stemmingmakerij of als totalitaire rechtse praat.  Juist daarom echter hebben wij vandaag de plicht om opnieuw te spreken, omdat op dit ogenblik en door de grote aandacht van het grote publiek het moment gekomen is om de overheid en de politici voor hun verantwoordelijkheid te plaatsen.  In de aanloop naar de verkiezingen van 13 juni wordt vastgesteld dat plots alle politieke partijen het veiligheidsthema hebben ontdekt en in koor een krachtdadiger aanpak van de criminaliteit bepleiten. Berouw komt na de zonde. Diezelfde partijen zijn immers verantwoordelijk voor de chaos en de onveiligheid die we vandaag kennen. Diezelfde partijen hebben een kwarteeuw lang geweigerd om van veiligheid en justitie een prioriteit te maken, maar werkten integendeel actief mee aan de versoepeling van de strafwetgeving en aan de steeds laksere houding t.a.v. criminelen. Met de zaak Dutroux barstte deze etterbuil op een dramatische wijze open, maar toch werden de nodige conclusies niet getrokken.  Zo kwamen er geen onsamendrukbare straffen, noch een krachtiger aanpak van pedofielen. Alle andere partijen gingen verder op het spoor van de toegeeflijkheid. Getuige daarvan de feitelijke legalisering van druggebruik door alle andere partijen. En dit terwijl precies de drugcriminaliteit meer dan ooit bijdraagt tot de ontwrichting van onze samenleving. Klap op de vuurpijl was het ‘afslachten’ van hoofdcommissaris Demol, de enige die in de verloederde Brusselse straten het tij had weten te keren.  Het Vlaams Blok zal niet nalaten de traditionele partijen te wijzen op hun verpletterende verantwoordelijkheid voor de huidige situatie, op de hypocrisie die ze vandaag tentoonspreiden en op de manifeste dubbelzinnigheden in hun programma's. Het Vlaams Blok is weliswaar verheugd dat belangrijke programmapunten inzake veiligheid stilaan door de andere partijen worden overgenomen, maar vreest dat het in de meeste gevallen om loze verkiezingsbeloften gaat.  Precies daarom wil het Vlaams Blok opnieuw en eens te meer de zweep zijn op de andere politieke partijen, de bewindslieden en de magistratuur om eindelijk werk te maken van een beleid dat onze samenleving - en vooral de zwaksten daarin - garanties biedt op veiligheid, rechtvaardigheid en een degelijke aanpak van de misdadigheid.  Het Vlaams Blok eist de onmiddellijke en onverkorte uitvoering van volgend minimumnoodplan voor de veiligheid. Dit veiligheidsplan, dat op dit ogenblik het enige alternatief is voor verder knoeiwerk van de traditionele partijen, omvat volgende dringende principes:  1.  Wet Lejeune: afschaffen  2.  Zero-tolerantie: de wet altijd en overal toepassen  3.  Politie: de straat op met meer slagkracht  4.  Vreemdelingen: de kop uit het zand  5.  Jeugdcriminaliteit: geen zachte aanpak  6.  Gevangenissen: gelijke tred  7.  Het gerecht: wakker schudden  8.  Slachtoffers: eerst en vooral  9.  Drugs: over mijn lijk  10. Preventie: beter dan genezen  1.  Gedààn met de laksheid  Het Vlaams Blok waarschuwt reeds lang voor de gevolgen van o.m. een al te laks politie- en strafbeleid, zoals het jarenlang werd geïnspireerd en in de hand gewerkt door de politieke linkerzijde en haar progressistische aanhang.  Ten gevolge van dit beleid wordt momenteel op grote schaal een FEITELIJK GEDOOGBELEID gevoerd t.a.v. die criminaliteitsvormen die door de bevolking als het meest ergerlijk worden ervaren: de straat- en jeugdcriminaliteit. Zo krijgt de politie instructies om bepaalde wijken zo veel mogelijk te mijden, om niet in te gaan op zogenaamde provocaties, om samenscholingen van gewelddadige bendes ongemoeid te laten, illegalen met rust te laten, zeer selectief te zijn bij het opmaken van PV's, ...  De PARKETTEN, die al jaren onderbemand en onderbemiddeld zijn, slecht gehuisvest zijn en steeds meer taken krijgen toegeschoven, spelen zo mogelijk nog een grotere rol in dit gedoogbeleid: niet alleen geven zij instructie om aangehoudenen zo snel mogelijk weer op vrije voeten te stellen, bovendien gaan zij in het overgrote deel van de gevallen niet over tot vervolging. Mede omwille van het tekort aan personeel en het grote tijdsverschil tussen misdrijf en behandeling van het dossier, wordt het overgrote deel van de criminele feiten geseponeerd. In Brussel worden zelfs 85% van de misdrijven met betrapping op heterdaad onvervolgd gelaten (Het Laatste Nieuws, 8 maart 1999).  De JEUGDCRIMINALITEIT vormt een bijzondere categorie in dit gedoogbeleid, omdat op dit domein nauwelijks instrumenten ter beschikking staan van politie en magistraten. Bestraffen van jongeren is zo goed als onmogelijk, aangezien het hele jeugdrecht in het teken staat van de bescherming van de jongeren. Sanctionering is tot op heden uit den boze. De zogenaamde opvangcentra voor jongeren zijn bovendien zo beperkt in aantal, dat enkel de meest gevaarlijke jongeren daarin terechtkomen. Zij worden er ook, zo zij niet zelf ontsnappen, buitengewoon snel weer vrijgelaten. Op die manier ontstaat natuurlijk een gevoel van straffeloosheid, waardoor ons heel gerechtelijk systeem t.a.v. de jeugdige delinquenten meer dan ooit een voorwerp van spot en vermaak is geworden.  Een zeer groot deel van deze criminele jongeren zijn BUITENLANDERS of van buitenlandse afkomst en vergelijken de laksheid van ons overheidsoptreden vanzelfsprekend met de hardheid van het gerecht in hun herkomstland. Het hoeft geen betoog dat deze vergelijking telkens weer aanmoedigt tot een nog grotere driestheid en agressiviteit.  Ook de UITVOERING van de uitgesproken straffen is een toonbeeld van laksheid geworden. Zo werd in de jaren '80 niet alleen steeds guller omgesprongen met de wet Lejeune en met het genaderecht, bovendien werden nieuwe vrijlatingsmodaliteiten in het leven geroepen om de gevangenisstraffen steeds verder in te korten. Zo werden (en worden) gevangenisdirecteurs via volstrekt onwettige omzendbrieven verplicht om kortgestraften (tot 3 jaar cel) automatisch en onvoorwaardelijk vrij te laten na één derde van hun straf. Veroordeelden met een straf van één jaar of lager, moeten slechts een kwart tot een zevende van hun straf uitzitten. Effectieve celstraffen onder de zes maand worden haast nooit uitgevoerd ...  Deze noodmaatregelen zijn het gevolg van het ontzettend gebrek aan opvangcapaciteit in de gevangenissen. Jarenlang heeft men immers niets gedaan om het aantal gevangenissen op te drijven. Toch gaat het tegelijk om een bewuste beleidskeuze. Zo verklaarde Dhr. Jef Vanwingh, de directeur van het Bestuur der Strafinrichtingen, op 19 april 1997 aan het Belang van Limburg: "Ik sta zeer positief t.o.v. alternatieve straffen, omdat ik voorstander ben van een reductionistische politiek. Zo weinig mogelijk mensen in de gevangenis zetten, met andere woorden."  Dit ‘reductionistisch beleid’ is het gevolg van een jarenlange hetze vanuit extreem-linkse hoek tegen de gevangenisstraf als remedie tegen criminaliteit. Organisaties als de zogenaamde "Liga voor de Rechten van de Mens" en linkse criminologen deden deze afkeer voor de celstraf ingang vinden tot op de hoogste beleidsniveaus. De standpunten van Agalev inzake criminaliteit waren van meet af aan nauw verweven met deze van de liga. Zo stelden Agalev-parlementsleden in de jaren '80 dat een gevangenisstraf maximaal 7 jaar zou mogen duren, zoniet zou ze helemaal contraproductief worden. Bij de SP waren vooral Lode Van Outrive en de Bruggeling Renaat Landuyt protagonisten van de lakse aanpak. Landuyt pleitte in plenaire kamerzitting ooit nog voor de afschaffing van de gevangenisstraf. In zijn beleidsnota inzake strafuitvoering schakelde voormalig CVP-minister Stefaan de Clerck zich helemaal in deze denktrant in.  Eén en ander heeft tot gevolg dat het aantal gevangenen dat zijn straf volledig uitzit, onbeduidend laag is geworden: waar in 1980 nog 75% van de gevangenen zijn straf volledig uitzat en de toepassing van de voorwaardelijke invrijheidsstelling nog een echte uitzondering was, stellen we vast dat in 1995 amper 2,6% van de gevangenen de volledige straftijd uitzat. Een revolutie! En ondanks de stijgende criminaliteit daalde het aantal personen dat jaarlijks werd opgesloten in diezelfde periode met 22%: van 20.177 in 1980 tot 15.636 in 1995.  Dat dit uiterst soepele strafuitvoeringsbeleid het gevoel van straffeloosheid heeft doen toenemen en derhalve sterk heeft bijgedragen tot de stijging van de criminaliteit, hoeft nauwelijks betoog. Er zijn echter ook andere factoren die deze stijging in de hand werkten: de individualisering van de samenleving, de normvervaging en de morele verloedering, meer en meer gebroken gezinnen, ... Daarnaast was er natuurlijk ook de openzetting van de grenzen en de massale toevloed van buitenlanders, die daar het gevolg van was. De centrale ligging van ons land en de ondoeltreffendheid van onze gerechtelijke diensten oefenden en oefenen nog steeds een ware zuigkracht uit op de georganiseerde criminaliteit.  CONCLUSIE: in plaats van de stijgende criminaliteit de voorbije 20 jaar te lijf te gaan met een steeds beter georganiseerd gerechtelijk apparaat en met een drastische uitbreiding van het aantal gevangeniscellen, bleef elk beleid ter zake uit en kwam de veiligheidssituatie terecht in een neerwaartse spiraal die tot op heden voortduurt. Door het enorme tekort aan mensen en middelen bij de gerechtelijke diensten werd het vervolgingsbeleid van de parketten meer en meer een zaak van ‘prioriteiten’, waardoor steeds meer misdrijven getolereerd werden. De harde hand waarmee wet en orde vroeger werden gehandhaafd, maakte plaats voor de fluwelen handschoen.  Het Vlaams Blok wil breken met dit non-beleid en pleit voor een TOTALE OMMEKEER. Wanneer misdrijven worden vastgesteld, moet daarop in beginsel altijd een reactie volgen. Gerechtelijke vervolgingen moeten veel sneller plaatsvinden en moeten tot een doeltreffende, effectieve straf leiden. Centrale sleutels bij deze omwenteling zijn het zero-tolerantie-beginsel en de hervorming van de strafwetgeving, in de eerste plaats de afschaffing van de wet Lejeune.  Naar een zero-tolerantiebeleid  Belangrijke pijler van gelijk welk veiligheidsbeleid is volgens het Vlaams Blok de invoering van een zero-tolerantiebeleid waar nodig en waar mogelijk, en zeker in grootsteden, in probleembuurten en op het openbaar vervoer.  Het concept zero-tolerantie is gebaseerd op de zogeheten ‘Broken Windows’-theorie van de Amerikaanse criminologen Kelling en Wilson en dateert van 1982. Zij stellen dat niet-gecorrigeerd, ordeverstorend gedrag snel leidt tot de conclusie dat dit niemand raakt. Het gevolg is dat dit ordeverstorend gedrag verder escaleert tot we komen tot ernstige vormen van criminaliteit. Zij vergelijken dit met een gebouw met één gebroken venster. Dat geeft de voorbijgangers de indruk dat niemand zich om het gebouw bekommert, wat uiteindelijk zal leiden tot meer gebroken vensters en een compleet verval van het gebouw.  Allerlei vormen van onrust en ongemak zorgen voor een algemeen klimaat van onveiligheid en wetteloosheid en dat leidt op zijn beurt tot misdaad. Overlast waartegen niet opgetreden wordt, is een teken dat een buurt niet beschermd wordt en niet veilig is. Dat luidt de verloedering van de buurt in. Zero-tolerantie houdt dus in dat de politie elk begin van verloedering tegengaat en geen afwijking van de normen, wetten en regelgeving accepteert.  Het vertrekpunt van zero-tolerantie is het sterk beklemtonen van de aanpak van veel voorkomende criminaliteit en van die elementen van onrust en wanorde die de kwaliteit van het dagelijkse leven in de gemeenschap bedreigen. Iedere politieman is verplicht elk crimineel feit te verbaliseren. De agenten moeten weten wat in de wijken leeft. Voetpatrouilles, aanwezigheid in de straat vormen een topprioriteit.  De zero-tolerantie-aanpak heeft spectaculaire resultaten. Het politiekorps dat zich met een zero-tolerantie-aanpak het meest in de kijker heeft gewerkt, is dat van New York. Voormalig hoofdcommissaris William Bratton van het New York Police Department (NYPD) veegde de straten van de meest criminele Amerikaanse stad schoon. Tussen 1993 en 1997 kenden de zeven belangrijkste straatmisdrijven in New York (moord, verkrachting, hold-up, inbraak, aanranding, autodiefstal en diefstal met verzwarende omstandigheden) een daling van maar liefst 44%. De politie is veel meer aanwezig in de stad, de criminaliteit is aanzienlijk gedaald. Daardoor nam de veiligheid toe. Momenteel wordt de zero-tolerantie met evenveel succes toegepast in steden zoals Baltimore, Boston, Chicago, Houston en Seattle.  Zero-tolerantie houdt dus een BREUK in MET HET GEDOOGBELEID VAN VANDAAG. De wet wordt opnieuw altijd en overal toegepast.  Deze harde aanpak van de criminaliteit gaat gepaard met een bedrijfsmatig beheer van de misdaadcijfers en een duidelijke aanwezigheid van de politie op straat, ook en misschien wel vooral in grootsteden, meerbepaald daar waar de politie op dit ogenbik terrein heeft moeten prijsgeven. Probleemwijken en verloederde wijken mogen niet het monopolie van preventiewerkers, straathoekwerkers en sociaal assistenten worden. Zero-tolerantie betekent dus in de eerste plaats investeren in interventieploegen en afdoende uitrusting voor de veiligheidsdiensten. De meeste aandacht zal uiteraard gaan naar die criminaliteit die voor de bevolking de grootste ergernis opwekt: geweld- en vermogensdelicten op straat, drughandel, hooliganisme, vandalisme, graffiti, ...  Dat deze werkwijze ook bij ons tot opzienbarende resultaten leidt, bewijst niet alleen de huidige aanpak van de criminaliteit in Lokeren, maar vooral ook de metamorfose die Schaarbeek had ondergaan toen Johan Demol er politiecommissaris was. Er was een einde gesteld aan de drugplaag, de mensen durfden 's avonds eindelijk opnieuw de straat op, het vertrouwen in de ordehandhavers was hersteld. Vanzelfsprekend wordt een dergelijke krachtdadige aanpak best niet beperkt tot één gemeente of stadsdeel, maar dient deze aanpak te worden veralgemeend. Zoniet worden de positieve resultaten ervan herleid tot een plaatselijk fenomeen en duikt de aldaar verdreven criminaliteit voor een deel elders weer op.  Zero-tolerantie betekent overal en altijd vaststelling van de feiten door de politiediensten, een daadwerkelijk onderzoek, en indien mogelijk, een aanhouding van de verdachten indien mogelijk. Dit alles moet evenwel GEKOPPELD ZIJN AAN EEN EVEN VOLHARDEND EN CONSEQUENT JUSTITIEBELEID. Zoniet is al het werk voor niets geweest en demotiveert de laksheid van het gerecht de politiemensen. De huidige straffeloosheid die we momenteel vaststellen, is immers in hoofdzaak te wijten aan de parketten, die door hun gebrek aan omvang en ondersteuning niet alleen ontzaglijk traag werken, maar vooral verplicht zijn om ‘prioriteiten’ te stellen en derhalve massaal tot seponering overgaan waardoor de criminelen veel te snel opnieuw de straat worden opgestuurd.  1. Het Vlaams Blok pleit dan ook in eerste instantie voor veel meer MIDDELEN EN MANKRACHT VOOR DE PARKETTEN (en de onderzoeksrechters). Elke parketmagistraat zou bovendien minstens een referendaris naast zich moeten krijgen die een deel van het tijdrovende administratieve werk op zich kan nemen. In verband hiermee heeft het Vlaams Blok bovendien veel kritiek op de overhaaste wijze waarop de parketten momenteel geherstructureerd worden. De parketten-generaal worden namelijk ontmanteld en deze magistraten worden deels toebedeeld aan het college van Procureurs-generaal, aan het federaal parket en aan de bestaande parketten. Hierdoor zullen de lagere parketmagistraten verplicht zijn hun zaken ook nog eens in beroep te behandelen, hetgeen nog meer nuttige tijd zal wegnemen.  Bovendien leidt deze aanpak tot een desintegratie van het vervolgingsbeleid, i.p.v. tot de voorgehouden integratie van het openbaar ministerie aangezien de 27 parketten grotendeels autonoom hun vervolgingsbeleid zullen kunnen voeren, terwijl dit vandaag sterk gestroomlijnd wordt door de vijf parketten-generaal.  Het beginsel van zero-tolerantie sluit overigens niet uit dat er tussen de Procureurs-generaal overleg wordt gepleegd, zoals dat sinds enige tijd het geval is binnen het college van Procureurs-generaal. Het Vlaams Blok is er dus allerminst tegenstander van dat het vervolgingsbeleid binnen de diverse ressorten aldus op mekaar wordt afgestemd en dat er, naargelang zich bepaalde criminaliteitsvormen vaker manifesteren, accenten of prioriteiten gelegd worden.  Alleen kan dit niet betekenen dat parketmagistraten op enige wijze verhinderd worden de strafwetten toe te passen. Vandaag betekent het leggen van prioriteiten immers dat omwille van de zeer schaarse middelen, andere strafdomeinen grotendeels buiten werking worden gesteld. Zo hebben de procureurs-generaal en de minister van Justitie een richtlijn tot stand gebracht waarin de vervolging in drugzaken, ondanks de duidelijke strafwet, “de laagste prioriteit” krijgt, wat in de praktijk neerkomt op straffeloosheid. Hiermee wordt op een schandelijke manier ingegaan tegen de wil van de wetgever.  2. Daarnaast pleit het Vlaams Blok voor een GROTERE CONTROLE OP HET SEPONERINGSBELEID. Vandaag behoort de beslissing tot seponering tot de autonomie van de procureur en deze is daaromtrent nauwelijks enige verantwoording verschuldigd. Vandaar de uitzonderlijke seponeringspercentages. Sinds enige tijd is de parketmagistraat weliswaar verplicht zijn seponeringsbeslissing te motiveren, doch ook dit kan gemakkelijk middels stereotiepe formuleringen worden opgevangen. Voor het Vlaams Blok moeten parketmagistraten voor hun seponeringsbeleid verantwoording afleggen aan de raadkamer. Elke benadeelde partij moet bovendien voorafgaandelijk aan een seponeringsbeslissing in de gelegenheid gesteld worden om zich voor de raadkamer tegen een dergelijke ‘klassering’ van het misdrijf te verzetten.  De minister van Justitie dient het parlement over het seponeringsbeleid minstens eenmaal per jaar in te lichten, teneinde het parlement de kans te geven het controlerecht uit te oefenen.  3. DE WERKING VAN HET PARKET MOET GRONDIG EN SNEL GEMODERNISEERD WORDEN. Vandaag vertrekken PV's vanuit het politiekantoor via de gewone post naar een parketbureau, waar ze op een gigantische stapel belanden tot wanneer de bevoegde parketmagistraat wat tijd kan vrijmaken. Op die manier blijven ontelbare dossiers maanden onaangeroerd liggen. Nadien vindt men een reactie vanuit het gerecht vaak inopportuun. Het Vlaams Blok pleit in dit verband voor de overname van de Amerikaanse werkmethode. In de VS staan politieagenten 24 uur op 24 via een videocircuit in verbinding met de parketmagistraten, die meteen beslissen of een zaak voor vervolging in aanmerking komt of niet en die meteen ook de nodige instructies doorgeven aan de agenten. Dit leidt niet alleen tot een veel snellere vooruitgang van bepaalde dossiers, maar ook tot een veel intensievere samenwerking tussen politie en gerecht, waardoor de politieagent meteen ook het resultaat van zijn actie kent. Vandaag weten politieambtenaren meestal niet wat er met hun PV's gebeurt, hetgeen leidt tot een algemene demotivering.  4. DE MOGELIJKHEDEN VAN HET GERECHT OM MENSEN AAN TE HOUDEN, MOETEN WORDEN UITGEBREID. Zo kan een administratieve aanhouding bij ons slechts gedurende maximum 24 uur, terwijl dit in tal van andere landen 48 uur is. Ook de wet op de voorlopige hechtenis is bij ons veel te stringent. Wettelijk mogen mensen slechts aangehouden blijven indien er gevaar is voor recidive of wanneer het gevaar bestaat dat de betrokkene zich aan het onderzoek zou onttrekken. Sommige misdrijven zijn evenwel dermate stuitend dat een al te snelle voorlopige vrijlating van de dader onaanvaardbaar is. De uitbreiding van de toepassingsmogelijkheden van de voorlopige hechtenis moet evenwel verzoenbaar blijven met de rechten van de verdediging en moet gecompenseerd worden met de toekenning van een schadevergoeding bij vergissingen.  5. In combinatie met het vorige eist het Vlaams Blok DE VERALGEMENING EN DE HERZIENING VAN DE SNELRECHTPROCEDURE. Vandaag duurt het op veel plaatsen enkele weken tot langer dan een maand vooraleer de zaak voor de snelrechter wordt gebracht. Bovendien is snelrecht onmogelijk wanneer de betrokkene in voorlopige hechtenis is genomen. Naar het voorbeeld van de Amerikaanse night courts wenst het Vlaams Blok dat eenvoudige misdrijven binnen de 24 uur na de aanhouding kunnen berecht worden. Enkel door snel te reageren en aan elk misdrijf afzonderlijk voldoende zwaar te tillen, kan men opnieuw een normbesef opleggen, het gevoel van straffeloosheid uitbannen en multirecidivisme voorkomen.  Meer in het algemeen wenst het Vlaams Blok dat, via de forse uitbreiding van parketten en onderzoeksgerechten, de lopende onderzoeken aan een veel sneller tempo kunnen gebeuren en dat de strafzaken in de toekomst veel sneller zouden behandeld kunnen worden.  In dit kader is het Vlaams Blok weinig enthousiast over de lapmiddelen die de huidige beleidsmakers naar voor schuiven. Zo wil de CVP-SP-regering nu in verhitte wijken overgaan tot de inrichting van zogenaamde ‘justitie-antennes’. Door de aanwezigheid van magistraten ter plaatse zou men de criminaliteit efficiënter en sneller willen bestrijden. Vanzelfsprekend is zoiets beter dan een status quo, maar niettemin blijft het een ouderwetse methode, die veel geld zal opslorpen en weinig garanties biedt op verbetering. Onder druk van de ‘omgeving’ zou het zelfs wel eens kunnen dat de magistraten zich soepeler zouden opstellen t.a.v. deze criminelen, waardoor deze een voorkeursbehandeling aangemeten krijgen. De combinatie van de hoger geformuleerde voorstellen van het Vlaams Blok, waaronder de rechtstreekse videoverbinding tussen politie en gerecht, houden alvast betere garanties in voor een doeltreffende bestrijding van de stadsbendes.  De politieke keuze voor zero-tolerantie is een duidelijk signaal van de samenleving dat er een einde moet komen aan allerlei vormen van tolerantie tegenover criminaliteit. Het is een ondubbelzinnige keuze. Zero-tolerantie betekent dan ook dat de politiek globaal aan veiligheid gaat werken en dat zowel politie als justitie daartoe gecoördineerd worden.  Binnenlandse Zaken en Justitie werken in het zero-tolerantiebeleid aan één zaak: de veiligheid van de mensen.  Zero-tolerantie is ook een keuze voor een REPRESSIEVE AANPAK. Niet noodzakelijk ten nadele van preventie. Preventie door een betere opleiding, een betere opvoeding, enzovoort is allemaal heel erg mooi voor sociologen en psychologen. Er is echter in Brussel en in heel wat steden in Vlaanderen geen tijd meer voor dit soort van beschouwingen. Er kan eenvoudig niet meer gewacht worden. Een repressief terugdringen van de misdaad is een voorafgaande voorwaarde voor herstel.  De VLD-kritiek op zero-tolerantie is overigens gemakkelijk te ondervangen. Volgens de VLD zou zero-tolerantie automatisch moeten leiden tot:  1)  De toename van het aantal klachten over ongeoorloofd politieoptreden;  2)  Een stigmatiserend en marginaliserend effect voor bepaalde groepen;  3)  De bestendiging van de conflictsituatie in plaats van de toenadering;  4)  De aantasting van het vertrouwen in politie en justitie;  5)  De verplaatsing van de problemen naar andere wijken.  De ervaring met Johan Demol als politiecommissaris van Schaarbeek heeft duidelijk aangetoond dat zero-tolerantie helemaal niet hoeft te leiden tot toegenomen klachten over ongeoorloofd politieoptreden of tot stigmatisering van bepaalde groepen: bonafide vreemdelingen juichten de harde aanpak van Johan Demol toe, omdat ook zij zich opnieuw veilig wisten in hun straat. Dat er met een bepaalde groep ‘jongeren’ een conflictsituatie bestond, kan niet ontkend worden, maar het is nu eenmaal de opdracht van de politie om criminaliteit te bestrijden. Met de verdwijning van de drugdealers uit Schaarbeek was overigens ook de conflictsituatie verdwenen. Het vertrouwen van de bevolking in de politie was helemaal niet verminderd, doch integendeel opnieuw tot stand gekomen. Dat tenslotte een deel van de criminaliteit zich naar elders verplaatste, valt niet te ontkennen, maar dit bezwaar vervalt indien het principe van zero-tolerantie overal in de regio op een vergelijkbare wijze zou worden toegepast.  Bestraffing: de 'wet Lejeune' en zijn varianten afschaffen  De zaak Dutroux heeft helaas aangetoond dat het Vlaams Blok op heel wat punten gelijk had. Ze bewees zonder meer het faillissement van de zogenaamde wet Lejeune. Dutroux kwam op vrije voeten na een zeer brede toepassing van deze wet, hoewel het parket-generaal krachtig gewaarschuwd had tegen een mogelijke vrijlating.  Het Vlaams Blok liet omtrent deze problematiek een scherpe veroordeling van de wet Lejeune opnemen in het verslag van de parlementaire onderzoekscommissie Dutroux, maar de andere partijen willen de basiskenmerken van de wet Lejeune uiteindelijk niet wijzigen. De andere partijen, vooral langs Franstalige kant, blijven doof voor de wens van de bevolking. Zij blijven tolerant voor criminelen. Anderzijds was kort voor het uitbarsten van de zaak Dutroux wel een tegengesteld signaal gegeven met de afschaffing van de doodstraf, zonder dat onsamendrukbare straffen werden ingevoerd, wat oorspronkelijk wél de bedoeling was.  Ons voorstel voor de afschaffing van de wet Lejeune kadert in een globale visie op de verstrakking van het strafrecht.  Aan principes zoals het grondwettelijk legaliteitsbeginsel ‘geen straf zonder wet’, het principe van het recht op een eerlijke verdediging, een eerlijk proces en bijstand van een advocaat wordt uiteraard niet getornd. Die zijn voor het Vlaams Blok even onaantastbaar als voor alle andere partijen. Maar een veel strengere aanpak van de misdadigers staat de toepassing van deze principes niet in de weg.  Het Vlaams Blok is voorstander van een totale herziening van het strafwetboek en het wetboek van strafvordering. De strafwetgeving moet overzichtelijker, coherenter, leesbaarder en duidelijker worden. Zonder dat aan de fundamentele rechten van de verdediging geraakt wordt, moet de mogelijkheid om misbruik te maken van procedures en nietigheden, zoveel mogelijk worden ingeperkt. Van verjaring kan ook geen sprake meer zijn zodra een strafzaak bij de bevoegde rechter aanhangig is gemaakt. Het Vlaams Blok heeft op dit vlak voldoende vertrouwen in de Europese rechtspraak, meer bepaald inzake het recht om gevonnist te worden binnen een redelijke termijn.  Daarnaast wil het Vlaams Blok dat de STRAFRECHTER OPNIEUW EEN CENTRALE PLAATS ZOU BEKLEDEN INZAKE DE BESTRAFFING. Vandaag doet men via de ene weg alles om een confrontatie met de strafrechter te voorkomen. Maar eens men dan toch gestraft is, doet men alles om te verhinderen dat de opgelegde straf wordt uitgevoerd. Op deze wijze wordt de functie van strafrechter herleid tot deze van schouwgarnituur. Voor het Vlaams Blok is de strafrechter de best geplaatste persoon om een geïndividualiseerd oordeel te vellen op basis van zijn dossierkennis. Hij of zij beschikt over een voldoende groot arsenaal aan middelen (voorwaardelijke straffen, opschorting, probatie, alternatieve maatregelen, ...) om de daadwerkelijke celstraffen zo beperkt mogelijk te houden. Het is niet logisch dat die straffen nadien nog eens ingekort worden door criminologen, sociaal assistenten en psychologen.  Het geschokte vertrouwen van de bevolking in het gerecht heeft o.m. te maken met het feit dat nauwelijks nog rekening gehouden wordt met de opgelegde straf. Het is zonder meer wraakroepend dat moordenaars en gangsters die tot de doodstraf veroordeeld zijn, gemiddeld al na 13,5 jaar en levenslang veroordeelden gemiddeld al na 12 jaar worden vrijgelaten. Het strafrecht is op die manier één grote komedie geworden en maakt op misdadigers geen enkele indruk meer. Niemand kan vandaag nog precies zeggen welke de daadwerkelijke straf is voor een bepaald misdrijf.  Het Vlaams Blok eist niet dat er in de toekomst zwaardere straffen zouden opgelegd worden voor bepaalde misdrijven. Wij willen enkel dat de opgelegde straffen in principe ook worden uitgevoerd.  Het Vlaams Blok pleit ook om diverse andere redenen voor de integrale afschaffing van de wet Lejeune.  Naast het aspect van de geloofwaardigheid van het gerecht (zie hoger) is er het pervers effect van de huidige wetgeving: nogal wat rechters gaan opzettelijk veel zwaarder straffen om een minimale strafduur te verzekeren. Het huidige systeem leidt dus tot verwarring en grote verschillen in de straftoemeting. Enkel door de afschaffing van de wet Lejeune krijgt een gelijkmatige en rechtvaardige straftoebedeling opnieuw een kans.  Meer dan vroeger staat in de moderne rechtsstaat het begrip rechtszekerheid centraal: zowel de samenleving als het slachtoffer wensen duidelijk te weten waar ze aan toe zijn. Maar ook voor gedetineerden werkt de onzekerheid over het moment van de vrijlating frustrerend. Zelfs in linkse middens wordt nu toegegeven dat aan het ‘resocialiserend’ effect van de vervroegde invrijheidstelling moet getwijfeld worden. In die kringen stelt men de automatische toepassing van de invrijheidstelling na één derde van de straf voor, naar analogie van Nederland, waar de invrijheidsstelling automatisch plaatsvindt na 2/3 van de straf. Hiermee heeft de hele wet Lejeune uiteraard zijn betekenis verloren, en kan men beter van in het begin een ondubbelzinnige, definitieve straf opleggen.  Ten gunste van de wet Lejeune wordt vaak aangevoerd dat de mogelijkheid tot strafvermindering een PERSPECTIEF creëert voor de gedetineerde. We staan positief t.o.v. de creatie van een perspectief, maar zien dit eerder in het kader van gebeurlijke STRAFVERLENGING bij slecht gedrag in de gevangenis. Zo wordt het perspectief gezien in de inzet van de gedetineerde om geen strafverlenging op te lopen.  Concreet stelt het Vlaams Blok voor dat elk vonnis waarin een celstraf wordt opgelegd, wordt voorzien van een bijkomende periode waarbinnen strafverlenging mogelijk is. Het is de eerste rechter (of de oorspronkelijke rechtbank) die opnieuw moet vonnissen. Eventueel kan ook voorzien worden in een verzwaring van het strafregime.  Analoog aan de afschaffing van de wet Lejeune, moeten ook de andere wijzen van vervroegde invrijheidsstellingen afgeschaft worden. De wet Lejeune slaat vandaag op amper 13% van de vrijlatingen. Alle overige gestraften worden vandaag “vrijgelaten met het oog op genade” op basis van omzendbrieven van de minister. Deze vrijlatingen gebeuren automatisch en onvoorwaardelijk, na verloop van amper een derde tot een zevende van de straf. Dit is dus nog soepeler dan de modaliteiten van de wet Lejeune. Deze omzendbrieven hebben nochtans geen enkele wettelijke basis. Het huidige vrijlatingsbeleid is derhalve voor bijna 90% illegaal.  In tegenstelling tot hetgeen de regering en bepaalde media voorhouden, leiden de WIJZIGINGEN AAN DE WET LEJEUNE die in 1998 werden aangebracht niet tot een verstrakking, maar in tegendeel tot een versoepeling van het vrijlatingsbeleid. Zo is het niet langer de minister die zal vrijlaten (en hiervoor verantwoording schuldig is aan het parlement), doch een schimmige commissie waarin zogenaamde experten (criminologen, psychologen) de dienst uitmaken.  Waar de minister vandaag bepaalde dossiers (terecht) kan tegenhouden, zullen voortaan alle criminelen, ook de meest gevaarlijke, ook pedofielen en kinderverkrachters, jaarlijks met hun advocaten voor deze vrijlatingscommissie mogen verschijnen.  Deze carrousel zal onvermijdelijk tot nog snellere vrijlatingen leiden. Deze wetswijziging gaat regelrecht in tegen de massapetitie van 1996, waarin bijna 3 miljoen mensen BEVEILIGINGSSTRAFFEN (NIET-SAMENDRUKBARE STRAFFEN) eisten voor zware criminelen.  Interessant is ook de vergelijking van het strafuitvoeringsbeleid bij ons met dat van de drie buurlanden, met name Nederland, Frankrijk en Duitsland. Deze vergelijking leert ons het volgende:  1.  Nergens wordt reeds na één derde vrijgelaten; bij ons is dat in 80% van de gevallen een automatisme;  2.  Levenslang gestraften kunnen onmogelijk voor 14 (of 15) jaar vrijkomen; bij ons komen ter dood- of levenslang veroordeelden al vaak na 10 jaar vrij;  3.  Korte straffen worden daadwerkelijk ten uitvoer gebracht; bij ons vaak niet of slechts een minieme fractie daarvan;  4.  De opgelegde voorwaarden (in Frankrijk en Duitsland) worden streng gecontroleerd;  5.  De strafuitvoering is nergens in handen van experten, wel in die van rechters of administratie.  België kan in West-Europa dus zonder meer als een eiland van laksheid beschouwd worden. In plaats van een wetgeving uit te dokteren, die de bestraffing laat evolueren in de richting van onze buurlanden, doen de traditionele partijen het tegenovergestelde. Begrijpe wie kan.  Er dient nog te worden aangestipt dat het Vlaams Blok zich in het kader van de verstrakking van het strafrecht kant tegen allerlei vormen van collectieve en als het ware geautomatiseerde genademaatregelen, zeker als zij zijn ingegeven door een tekort aan gevangeniscellen. De parlementaire onderzoekscommissie Dutroux heeft in haar besluiten de stelling van het Vlaams Blok overgenomen dat collectieve genademaatregelen moeten worden afgeschaft. Het kan inderdaad niet dat een staatshoofd n.a.v. een bijzondere gelegenheid misdadigers in vrijheid doet stellen.  Voorts is het Vlaams Blok geen principiële tegenstander van strafbemiddeling en alternatieve bestraffingsmethodes. Voor personen die voor de eerste maal met het gerecht in aanraking komen, is het in vele gevallen wenselijk dat een tweede kans wordt geboden. Vaak wil men via deze weg vermijden dat de betrokkene sociaal of professioneel in een isolement terechtkomt. Om enig effect te ressorteren, moeten deze alternatieve maatregelen in elk geval voldoende krachtig zijn, opdat ze zouden aangevoeld worden als een daadwerkelijke straf.  Alternatieve straffen zijn voor het Vlaams Blok in elk geval uit den boze bij recidive. Het Vlaams Blok betreurt in dit verband dat op vraag van de CVP de rechter recent de mogelijkheid tot alternatieve bestraffing heeft gekregen, zelfs na een veroordeling tot een gevangenisstraf van 6 maanden.  Het gevangeniswezen  Dat het gevangeniswezen een belangrijke rol speelt in het voorkomingsbeleid, staat als een paal boven water. Een streng gevangenisregime kan een afschrikkende functie hebben. Daarnaast heeft de gevangenis tot doel gevaarlijke criminelen en gewoontemisdadigers uit de samenleving verwijderd te houden. Natuurlijk hebben gevangenissen maar zin in zoverre ze de misdadigers ook effectief gevangen kunnen houden. Daartoe is o.m. vereist dat de gevangenissen voldoende modern beveiligd zijn en het gevangenispersoneel voldoende bekwaam en gemotiveerd is. Daarom pleit het Vlaams Blok voor een doorgedreven professionalisering bij de opleiding van de cipiers. Verder vinden wij dat overdreven luxe en comfort niet kunnen in de gevangenissen.  In dit verband klaagt het Vlaams Blok de krachtlijnen van de fameuze “Beginselenwet Gevangeniswezen” aan van Prof. Lieven Dupont (KUL), die werd geschreven op vraag van voormalig justitieminister De Clerck. Ook deze strafrechtspecialist gaat uit van een bijzonder reductionistische visie op het strafbeleid. Bovendien staat slechts één doel centraal: hoe kunnen we de veroordeelden zoveel mogelijk beschermen en hoe kunnen we vermijden dat zij enige schade oplopen.  Alle andere aspecten van de gevangenisstraf worden daaraan ondergeschikt gemaakt of vallen weg. De Leuvense professor wil aan alle gevangenen een uitgebreid standaardpakket aan rechten verlenen: onbeperkt bezoekrecht (6 dagen op 7), zeer verregaande privacy, uitgebreide keuzemogelijkheid om de gevangenisstraf te onderbreken of op te splitsen, onbeperkte opleidingsmogelijkheden, onbeperkt recht om arbeid te verrichten. Wie les volgt of arbeidt, moet daar bovendien behoorlijk voor worden betaald en bij gebrek aan werk moet er een werkloosheidsvergoeding verstrekt worden. Daarnaast moeten de gevangenen bij hun vrijlating een soort ‘gouden handdruk’ ontvangen. Wanneer de maximumcapaciteit van een strafinrichting (d.w.z. één gevangene per cel) wordt overschreden, dan moeten er automatisch andere gevangenen worden vrijgelaten. Het comfort gaat dus voor op de veiligheid van de samenleving.  Het is duidelijk dat het op die manier voor velen binnen de gevangenis stukken aangenamer zal worden dan erbuiten. Dat dit de criminaliteit alleen maar aanwakkert en aanzuigt, hoeft geen betoog.  Voor het Vlaams Blok is het uitgesloten dat het aantal gevangeniscellen het criterium zou zijn voor het strafrechtelijk beleid en voor het aantal vervroegde vrijlatingen. Nochtans is dit soort redeneringen diep ingeworteld. Na felle oppositie van het Vlaams Blok heeft men het dogma van het maximaal aantal gevangenen, dat niet hoger mocht zijn dan 8.000, verlaten en het aantal opgetrokken tot 9.000 tegen het jaar 2002. Maar ook dit is slechts een druppel op een hete plaat, aangezien er vandaag al meer dan 8.000 gevangenen zijn, ondanks de huidige noodmaatregelen die een versnelde vrijlating voorzien wegens de overbevolking. Alle indicatoren wijzen bovendien op een verdere toename van de criminaliteit. Het Vlaams Blok blijft zich in ieder geval verzetten tegen de talrijke ‘ontvolkingsmaatregelen’ en ‘afvloeiingstechnieken’, die de criminaliteit zonder twijfel mee in de hand werken.  De bescherming van de veiligheid van de bevolking behoort tot de allereerste opdrachten van de overheid. Tekort aan middelen voor bijkomende gevangenisruimte kan dan ook enkel het gevolg zijn van een totaal verkeerde beleidskeuze. In het licht van een veel strenger vrijlatingsbeleid en van de toegenomen misdaad, is een drastische verhoging van het aantal gevangeniscellen met 4.000 eenheden noodzakelijk (zolang we tenminste binnen een Belgisch kader blijven rekenen). We komen dan aan een totaal van 12.000 cellen of een gemiddelde van 120 gevangenen per 100.000 inwoners. Dit is vergelijkbaar met Canada en is nog steeds viermaal lager dan de Verenigde Staten.  Dat dit cijfer iets hoger zou liggen dan in de buurlanden, hoeft niet te verwonderen. Ongeveer 40% van de gevangenen zijn vreemdelingen. Een overheid die kiest voor een laks vreemdelingenbeleid, moet daar de gevolgen van dragen.  Tegelijk met een strenge aanpak, moet men ook aandacht besteden aan de reïntegratie van de misdadiger in de samenleving. Er is nood aan een positief sociaal beleid dat er op de eerste plaats moet op gericht zijn dat de misdadiger niet hervalt en zijn les getrokken heeft uit de opgelopen sanctie. Wat iemand ook misdaan heeft, nadat hij zijn straf - die effectief, onverkort en streng moet zijn - heeft ondergaan, moet hij opnieuw een kans krijgen in de maatschappij. Het Vlaams Blok eist derhalve niet alleen meer middelen voor de bouw van bijkomende gevangenissen, maar ook voor een veel intensievere begeleiding en controle van de gevangenen en de ex-gevangenen.  Uiteraard dienen we een onderscheid te maken tussen gevangenen die zich aan minder ernstige misdrijven hebben schuldig gemaakt en zware misdadigers. Voor deze laatsten geldt het gevangeniswezen als bescherming van de maatschappij. Gevangenissen moeten die misdadigers zo lang gevangen kunnen houden tot zij geen gevaar meer vormen voor de samenleving. In 1998 werd de mogelijkheid ingevoerd om veroordeelden, na het uitzitten van hun straf, “ter beschikking te stellen van de regering”. Deze terbeschikkingstelling, die voornamelijk bedoeld is voor abnormalen en gewoontemisdadigers, is evenwel in tijd beperkt. Het Vlaams Blok eist dat de strafrechter in de mogelijkheid zou gesteld worden om gevaarlijke personen levenslang ter beschikking te stellen van de overheid.  Het Vlaams Blok is tenslotte van oordeel dat GEESTESGESTOORDEN in principe niet thuis horen in een gewone gevangenis. De toestand waarin sommige ‘geïnterneerden’ zich momenteel bevinden in een aantal gevangenissen, is ronduit schrijnend te noemen. Ze krijgen er nauwelijks aandacht en de therapie bestaat uit het platspuiten van deze mensen. Het Vlaams Blok pleit voor een aparte, aangepaste gevangenis voor gevaarlijke geestesgestoorden. Anderzijds kan het niet langer zijn dat gestoorden omwille van hun verminderde toerekeningsvatbaarheid systematisch uitgesloten worden van gerechtelijke vervolging. Het Vlaams Blok eist ter zake ruimere bevoegdheden voor de strafrechter. Minstens moet deze bij alle ernstige misdrijven in de gelegenheid gesteld worden om in een vonnis vast te stellen dat de betrokkene de feiten gepleegd heeft. Bij verminderde toerekeningsvatbaarheid (dus niet: afwezigheid van toerekeningsvatbaarheid) moet de strafrechter alsnog een deel van de verantwoordelijkheid op de betrokkene kunnen leggen. Daarnaast moet hij in staat worden gesteld om desnoods levenslange beveiligingsmaatregelen op te leggen. Vandaag komen immers zelfs de gevaarlijkste psychopaten in principe om de zes maanden in aanmerking voor vrijlating.   Jeugdcriminaliteit: dringende ommekeer  Helaas stellen we vast dat vandaag steeds meer jongeren in de criminaliteit belanden. De huidige wet op de jeugdbescherming voldoet in elk geval helemaal niet meer aan de behoeften: ze gaat er van uit dat jongeren enkel beschermd kunnen worden en voor het overige per definitie onschuldig zijn. Zij mogen nooit gestraft worden, alleen heropgevoed. Zelfs de gevaarlijkste jeugdmisdadigers gaan op hun achttiende verjaardag vrijuit, en ze krijgen zelfs een blanco strafregister. Daaraan moet een einde komen.  Reeds meer dan twee jaar ligt het lijvige studierapport van de commissie Cornelis in de Kamer te wachten op behandeling. Daarin werd gepleit af te stappen van het beschermingsmodel in ruil voor een eigentijds sanctiemodel. Tevens pleitten de magistraten en de deskundigen uit de betrokken commissie voor jeugddetentiecentra, die verschillend zijn van de huidige opvangcentra voor bijzondere jeugdzorg van de gemeenschappen. Voor het Vlaams Blok heeft de hervorming van het jeugdstrafrecht in de zin van de commissie Cornelis dan ook de hoogste prioriteit. Vanzelfsprekend zal dergelijk strafrecht, meer dan het gewone strafrecht, moeten uitgaan van een opvoedkundig project.  In het raam van deze hervorming bepleit het Vlaams Blok de VERLAGING VAN DE STRAFRECHTELIJKE MEERDERJARIGHEID naar 16 jaar. Daarnaast wil het Vlaams Blok de verlaging tot 13 jaar van de leeftijd van zestien jaar uit artikel 38 van de wet op de Jeugdbescherming. Daardoor heeft de Jeugdrechter de mogelijkheid om vanaf 13 jaar de misdadiger uit handen te geven en naar het gemeen recht te verwijzen. Het Vlaams Blok denkt hierbij aan gevallen van moord, doodslag of recidive inzake drugs en bendevorming.  In principe is het Vlaams Blok tegenstander van de onderbrenging van jongeren in de gewone gevangenis. Toch kan men niet om de realiteit heen dat steeds meer jongeren al op erg jeugdige leeftijd aan een criminele carrière beginnen en reeds lang voor hun achttiende multirecidivist zijn. Voor dit soort criminelen zijn de opvangcentra van de gemeenschappen absoluut ongeschikt, want ze zijn veel te gemakkelijk te ontvluchten. Zolang geen werk wordt gemaakt van daadwerkelijke jeugdgevangenissen, heeft het Vlaams Blok geen enkel bezwaar tegen de onderbrenging van deze misdadigers in gewone gevangenissen.  In deze context willen we wijzen op het nijpend tekort in de gesloten instellingen voor bijzondere jeugdbijstand van de Vlaamse Gemeenschap. Deze beschikken immers over slechts tachtig plaatsen voor minderjarigen die een misdaad hebben gepleegd. Hierdoor worden criminele jongeren veel te snel weer vrijgelaten, hetgeen totaal onverantwoord is. Ter vergelijking: in Nederland zijn er 1.200 plaatsen voor delinquente jongeren. Teneinde de capaciteit van de gesloten gemeenschapsinstellingen op korte termijn gevoelig te verhogen, is er dringend nood aan bijkomende infrastructuur.  De voornemens van het stadsbestuur van Mechelen om een gesloten heropvoedinggesticht op te richten specifiek voor jonge vreemdelingen alsook de unanieme vraag van het Antwerps stadsbestuur, gerecht en ordehandhavers voor een jeugdgevangenis in Antwerpen, wijzen op die dringende behoefte. Toch werd in dit dossier niet de minste vooruitgang geboekt, enerzijds omwille van de grote terughoudendheid van de regeringspartijen op dit vlak en anderzijds omwille van de complexe bevoegdheidsregels. Het jeugdrecht is deels Vlaamse (Welzijn) en deels Belgische (Justitie) materie. Nog maar eens een reden om zo snel mogelijk tot de splitsing van justitie over te gaan.  Het Vlaams Blok is in elk geval alles behalve opgezet met de lakse aanpak van deze problematiek in het Vlaams Parlement. In de motie van aanbeveling die alle partijen behalve het Vlaams Blok op 31 maart 1999 goedkeurden, gaat alle aandacht naar de herstelbemiddeling en wordt het aspect bestraffing bijna geheel buiten beschouwing gelaten. Van een uitbreiding van de capaciteit van de opvangcentra - laat staan van de bouw van jeugdgevangenissen - is geen sprake. Het lijkt wel of de opstellers van deze resolutie gedurende de voorbije 10 jaar op de maan geleefd hebben.  Het specifiek probleem dat onze grootsteden onveilig worden gemaakt door jongerenbendes, veelal van niet-Europese afkomst, noopt tot specifieke maatregelen. In wijken met een hoge criminaliteitsgraad moet de AVONDKLOK kunnen ingesteld worden voor jongeren onder zestien jaar. Het Vlaams Blok wil aldus de feitelijke avondklok, die nu geldt voor de eerbare burgers, laten gelden voor de jonge criminelen..  Specifiek i.v.m. de criminaliteit van jonge vreemdelingen wil het Vlaams Blok de aanpassing van de nationaliteitswetgeving, waardoor de Belgische nationaliteit automatisch zou vervallen na een veroordeling tot zes maanden. Op die manier zou ook werk kunnen gemaakt worden van het terugsturen van jonge vreemdelingen naar hun herkomstland. Enkel een dergelijke drastische maatregel zou bij leeftijdsgenoten enige indruk kunnen ressorteren.  In het buitenland heeft men alvast minder scrupules met het terugsturen van dergelijke criminelen. De uitspattingen van een jonge, 13-jarige Turk, met meer dan 60 misdrijven op zijn actief, zorgden enkele maanden geleden in Duitsland zelfs voor een breed maatschappelijk debat. Bij ons wordt het debat over de criminaliteit bij jonge vreemdelingen zo veel mogelijk gemeden. De dood van de 17-jarige multirecidivist van de Daltonbende in februari 1999 te Gent, resulteerde zelfs in een uitgebreide solidariteitsactie, waarbij de crimineel schaamteloos kon worden voorgesteld als onschuldig slachtoffer.  Een ander specifiek probleem is de CRIMINALITEIT IN SCHOLEN, die eveneens met harde hand moet bekampt worden. Geweld op school moet een contradictio in terminis worden. Voor schade die op die manier ontstaat moet beslag op kindergeld mogelijk gemaakt worden, naar analogie van de regeling voor spijbelen. Alle scholen moeten bovendien de mogelijkheid hebben om gewelddadige leerlingen voor een bepaalde tijd of zelfs definitief uit te sluiten.  Zonder de burgerlijke vrijheden in het gedrang te brengen en zonder duizenden extra politiemannen te mobiliseren, kan men de criminaliteit drastisch terugschroeven door misdadigers bij het begin van hun carrière onmiddellijk streng te bestraffen. Door één moordenaar, overvaller, bendelid, sadist of zelfs seksuele geweldenaar al op jeugdige leeftijd te identificeren en ondubbelzinnig aan te pakken, kan men misschien tientallen misdaden op latere leeftijd voorkomen. Dat moet de kerngedachte worden van elk efficiënt beleid t.o.v. jeugdcriminaliteit.   Stop vreemdelingencriminaliteit  De cijfers spreken voor zich. Of moeten wij zeggen ‘spraken’ voor zich? De opeenvolgende ministers van Binnenlandse Zaken proberen immers de jongste tijd de cijfers inzake vreemdelingencriminaliteit zoveel mogelijk achter te houden.  Toch blijft er het onmiskenbare cijfer van de gevangenisbevolking: bijna 40 % van de gevangenen is vreemdeling. Meer dan vier keer zoveel als hun percentage van de bevolking.  Het Vlaams Blok zegt niet dat vreemdelingen crimineler zijn omdat ze vreemdeling zijn, maar wel omdat hun verschil in cultuur hen sneller van het rechte pad doet afwijken. Men mag de ogen hiervoor niet sluiten. Het zal niet helpen dat men hier en daar ‘gekleurde’ politiemensen aanwerft of de schuld legt bij het beweerde ‘latent racisme’ van de politiemensen.  De vreemdelingencriminaliteit is ongetwijfeld de meest voelbare vorm van overlast, en dus meteen ook het grootste taboe van de overheid. Omdat de cijfers hieromtrent zo verpletterend waren, kondigde de overheid een informatiestop af. De bevolking mag officieel niet weten wat er aan de hand is.  Maar de bevolking weet meer dan genoeg: dagelijks wordt ze in haar leefomgeving met de vreemdelingencriminaliteit geconfronteerd, ongeacht of die nu ‘klein’ of ‘groot’ is. Hele wijken in onze steden worden gecontroleerd door vreemde misdaadbendes. En de overheid doet niets, tenzij deze wijken verklaren tot verboden zones voor de politie, omdat hun optreden ‘provocerend’ zou zijn voor de allochtonen... Maar niet alleen de politie ‘provoceert’. Ook de brandweermannen, controleurs van gas en elektriciteit of buschauffeurs worden door de vreemde bendes als vijand beschouwd. Maar al te vaak worden zij tijdens de uitoefening van hun job door ‘jongeren’ bedreigd, beschimpt, aangevallen...  “In sommige wijken worden onze agenten als bevrijders binnengehaald. Daar staan de mensen tijdens grote politierazzia’s echt naast de weg. Ze zijn er! Ze zijn er! De politie is daar! Echt zoals de Amerikanen vijftig jaar geleden. Ik heb hier al ontroerende momenten meegemaakt. Oude mensen die mijn manschappen wenend van blijdschap champagneflessen of bloemen kwamen brengen, en die zegden: asjeblieft, doe verder, zet door, laat je door niemand van de wijs brengen.”  Aan het woord is Johan Demol in een interview met Humo. Deze voormalige Schaarbeekse hoofdcommissaris besliste op eigen houtje grote kuis te gaan houden en haalde spectaculaire resultaten. Maar hij vond helaas de overheid op zijn weg. Hij had immers het taboe doorbroken. Demol werd door Binnenlandse Zaken genekt en aan de kant geschoven.  De overheid weet zeer goed waarom ze dat doet: het aandeel van de vreemdelingen in de criminaliteit is immers schrikwekkend hoog. Dat is de waarheid, en die laat zich niet wegmoffelen. Er waaien wel eens ‘gunstige winden’ of er zijn wel eens politiemensen die de informatiestop doorbreken. Zelfs de cijfers die worden vrijgegeven, spreken boekdelen.  Bekijken we even de gevangenispopulatie.  AANTAL GEVANGENEN OP 31 DECEMBER VAN ELK JAAR (1990-1995)  -------------------- -------- ------ -------- ------ -------- ------ NATIONALITEIT        1990     1991   1992 aantal   %      aantal Belgen               4 109    69,4   3 985 Tot. Vreemdelingen   1 815    30,6   2 326 Maghreb + Turkije    795      13,4   985 NATIONALITEIT        1993     1994   1995 aantal   %      aantal Belgen               4 356    58,7   4 344 Tot. Vreemdelingen   3 064    41,3   3 032 Maghreb + Turkije    1 275    17,2   1 287 -------------------- -------- ------ -------- ------ -------- ------  Bron: Bestuur der Strafinrichtingen van het ministerie van Justitie.  Daar waar het aandeel van de ‘Belgen’ (waaronder alweer een pak genaturaliseerden) vrijwel constant bleef, zien we een gestage stijging bij de vreemdelingen. Zij maken thans ongeveer 40% uit van de gevangenisbevolking, waarvan bijna de helft Turken en Maghrebijnen zijn. Van die helft vormen de Marokkanen veruit de grootste groep. Al deze vreemde gevangenen kosten ons jaarlijks 2,8 miljard. Maar van een automatische uitwijzing van criminele vreemdelingen wil de overheid niet weten...  De gevangeniscijfers geven ons een beeld van de activiteit van vreemdelingen in de ZWAARDERE CRIMINALITEIT. Daarnaast hebben de vreemdelingen in de steden bijna een monopolie in de zogenaamde ‘KLEINE’ CRIMINALITEIT, van vandalisme tot auto-inbraken, winkel- en handtasdiefstallen. Voor dit soort crimineel gedrag komt men evenwel niet in de gevangenis terecht. In Antwerpen en Brussel schommelt het aandeel van de vreemdelingen in de criminaliteit tussen de 60 en de 80%, gemeten over het gehele grondgebied. Zowel bij de aangifte, als bij de bestraffing is laksheid troef: mensen worden ontraden nog langer aangifte te doen, er wordt geseponeerd dat het een lieve lust is, er wordt niet bestraft of er wordt bestraft met ‘alternatieve’ straffen. De bevolking wordt moedeloos, de politie gedemotiveerd: waartoe dient al het papierwerk nog, als het bij het gerecht zonder gevolg wordt geklasseerd. Zo worden door de Brusselse politie ‘kleine’ criminelen wel eens in het Zoniënwoud gedropt omdat de procureur weigert arrestatiebevelen uit te schrijven. Een ‘leerzame nachtelijke wandeling’ is dan hun enige ‘straf’...  De laatst beschikbare cijfers (1993) m.b.t. de DRUGHANDEL tonen aan dat 37,8% van het druggebruik en 69,3% van de handel op rekening te schrijven zijn van de vreemdelingen. De handel wordt door hen op een georganiseerde manier aangepakt. Zo blijken heel wat vreemdelingen-vzw’s (met bijbehorende lokalen) draaischijf te zijn voor de drughandel en in Nederland bleken ook moskeeën in het drugcircuit te zijn ingeschakeld. Bij ons weigert de overheid daar onderzoek naar te laten doen.  Wat de overheid wel doet, is de schuld leggen bij de ordediensten, die zonder enig bewijs van ‘latent’ racisme worden beschuldigd. Daarom spant zij zich in om ook de politie ‘veelkleurig’ te maken door massaal agenten van vreemde origine te rekruteren. Als ze al slagen in de ingangsexamens, zetten deze agenten echter weinig zoden aan de dijk: zij worden door de vreemde bendes immers als verraders beschouwd.  Door het lakse beleid ten opzichte van de vreemdelingencriminaliteit is ons land stilaan uitgegroeid tot thuishaven voor de zwaarst mogelijke vorm van die criminaliteit: het TERRORISME. Brussel is een bolwerk geworden van het islamfundamentalisme en herbergt groepen als de Egyptische moslimbroeders, de Tunesische En-Nada en de Algerijnse GIA. Verspreid over het land, maar vooral geconcentreerd in Limburg en de Antwerpse Kempen zijn de lokalen te vinden van de Milli Görüs, de Turkse fundamentalisten. De Milli Görüs controleert reeds een groot aantal moskeeën in dit land. De organisatie is verboden in Duitsland, maar kon ongestoord tienduizenden militanten naar Antwerpen halen voor een congres in 1994. Nog stammend uit Turkije: de Koerdische PKK, de marxistische Dev Sol, opgemerkt midden in de Hand-in-Hand-betogingen, en hun opponenten, de Grijze Wolven. Al deze organisaties zijn verboden in onze buurlanden, maar worden bij ons ongemoeid gelaten. Zij tekenden in Duitsland en Frankrijk reeds voor tientallen aanslagen en bloedige gewelddaden. Vorig jaar kwam het in Brussel tot regelrechte straatterreur tussen Koerden en Turken. De burgeroorlog wordt naar ons land geëxporteerd.  Het feit dat tal van vreemdelingen cultureel ontworteld zijn, maakt hen uitermate kwetsbaar. Jonge vreemdelingen zetten zich af tegen het gezag van hun ouders, maar komen in de leegte terecht. Geen enkel integratieprogramma is er totnogtoe in geslaagd die voor hen op te vullen. Integendeel: het is juist het moslimfundamentalisme dat met succes rekruteert onder deze jongeren. Dat fundamentalisme schakelt deze jongeren in in zijn strijd tegen de ‘ongelovigen’. Keer op keer wordt verkondigd dat de islamwetten primeren op de Belgische. Zo’n stellingen dragen bij tot het gevoel van misprijzen dat leeft onder de jonge vreemdelingen ten opzichte van onze rechtsstaat. En die rechtsstaat is te beroerd om zich te doen gelden...  Voor het Vlaams Blok is het duidelijk: wie als vreemdeling een veroordeling oploopt voor een misdrijf, waarop tenminste 6 maanden gevangenisstraf staat, moet onmiddellijk het land uitgezet worden. Hij wordt ook definitief de toegang tot het grondgebied van ons land ontzegd. Vreemdelingen die in het buitenland wegens criminele feiten werden veroordeeld, mogen het land niet binnen. Ook geweigerde kandidaat-politieke vluchtelingen en illegalen (officiële cijfers spreken van een aanwezigheid van 100.000 à 150.000 illegale vreemdelingen!) moeten daadwerkelijk uitgewezen en gerepatrieerd worden naar hun landen van herkomst.  Het Vlaams Blok eist ook een veralgemeende en dus veel strengere toepassing van artikel 23 van het Wetboek betreffende de Belgische nationaliteit, dat toelaat om vreemdelingen die Belg geworden zijn, de nationaliteit opnieuw af te nemen als ze zich aan criminaliteit bezondigen.  Gezien de omvang van het probleem is het noodzakelijk dat de vreemdelingenpolitie zich systematisch bezighoudt met het opsporen van illegalen, de controle op de tewerkstelling van clandestienen, het oprollen van netwerken, ... Bovendien moet het helpen onderduiken van illegalen en uitgeprocedeerden strenger bestraft worden. Om de repatriëring op een efficiënte en georganiseerde manier te laten verlopen, moeten de nodige gesloten opvangcentra opgericht worden en moet het repatriëringsbudget verhoogd worden. Alleen een doortastende aanpak kan het probleem van de vreemdelingencriminaliteit en de toevloed van illegalen oplossen.   Preventie  Het Vlaams Blok stelt vast dat een gedeelte van de hedendaagse criminaliteit zijn oorsprong vindt in een vervagend normbesef.  Daarom pleiten wij voor een herwaardering van de burgerzin. In de eerste plaats de ouders, maar ook de jeugdhuizen, het onderwijs en de jeugdbewegingen die een opvoedende rol bij uitstek hebben, moeten hiertoe hun verantwoordelijkheid opnemen.  Het vervagend normbesef heeft niet alleen geleid tot een tanende burgerzin, maar ook tot een verregaande onverschilligheid en zelfs cynisme ten overstaan van de misdadigheid. Het Vlaams Blok pleit dan ook voor de verstrakking van de artikels uit het strafwetboek met betrekking tot het schuldig verzuim. Deze artikels bestraffen bijvoorbeeld het niet ter hulp komen van een gewonde persoon die langs de openbare weg ligt of iemand die wordt aangerand.  In het kader van preventie pleit het Vlaams Blok ook voor een herwaardering van de functie van wijkagent, die bij uitstek de vertrouwenspersoon van de buurt moet zijn. Door te luisteren naar wat de man in de straat hem vertelt, kan hij vaak anticiperen op verdachte zaken.  De beste preventie is immers nog altijd, naast de afschrikking van een streng strafrecht door een effectieve bestraffing van de misdaad, de effectieve aanwezigheid van de politie op straat.  Politie op straat kan in een aantal gevallen worden ondersteund door een systeem van camerabewaking, dat informatief maar ook preventief kan werken.  Om echter de grote criminaliteit telkens een stap voor te blijven, is het voor het Vlaams Blok belangrijk dat de politiediensten en het gevangeniswezen degelijk en efficiënt worden uitgebouwd.   Slachtofferhulp  Reeds jaren voor de uitbarsting van het Dutroux-drama klaagde het Vlaams Blok aan dat er een betere opvang voorzien is voor de misdadigers dan voor de slachtoffers. De slachtoffers van misdrijven worden vaak gewoon aan hun lot overgelaten. Zij blijven zitten met hun gevoelens van angst, onrust, hulpeloosheid en onmacht. Het is overduidelijk dat de overheid ook op dit vlak ernstig tekort schiet.  Het Vlaams Blok - dat een vooraanstaande rol speelde in de parlementaire onderzoekscommissie Dutroux - eist dan ook dat de voorstellen van deze commissie inzake slachtofferhulp onverkort worden uitgevoerd en dat de nodige middelen worden vrijgemaakt.  Wie onze voorstellen voor de opvang en begeleiding van de slachtoffers van geweldmisdrijven van ons congres “Criminaliteit: harde aanpak!” (25 april 1993 te Leuven) naast het rapport van de Commissie Dutroux legt, zal kunnen vaststellen dat het Vlaams Blok toen geen slogantaal verkocht, maar - integendeel - reeds uitpakte met haalbare en vanzelfsprekende voorstellen.  Sinds de zaak Dutroux is de publieke opinie veel gevoeliger voor de problemen m.b.t. slachtofferhulp en -opvang. Eén aspect verliest men echter stelselmatig uit het oog: het recht van slachtoffers op wettige zelfverdediging. Ook hier staat de Belgische justitie veel te veel aan de kant van de dader, en heeft ze te weinig oog voor de rechtspositie van het slachtoffer. De Belgische wetgeving op wettige zelfverdediging is de meest bekrompen ter wereld. Zelfs volkomen onschuldige mensen kunnen gestraft worden omdat zij zichzelf of hun bezittingen verdedigen tegen misdadigers. Wij pleiten er niet voor dat de burgers het recht in eigen hand zouden nemen. Maar het recht op zelfverdediging moet ruimer geïnterpreteerd worden dan nu in dit land het geval is.  De politiediensten vormen de eerste schakel voor een adequate slachtofferopvang. Zij hebben meestal als eerste contact met het slachtoffer of familieleden van het slachtoffer. Het spreekt dan ook vanzelf dat bij de basis- en voortgezette opleiding van politieagenten en magistraten aandacht moet besteed worden aan de wijze waarop de slachtoffers moeten worden benaderd.  Het Fonds voor hulp aan slachtoffers van opzettelijke gewelddaden bestaat al sinds 1 augustus 1985. Slachtoffers van zwaar geweld kunnen daar hun lichamelijke schade vergoed krijgen als dat nergens anders mogelijk is. Na een lange procedure werd op 11 september 1997 een nieuwe wet van kracht voor slachtoffers van zware misdrijven. Zo wordt de procedure voor het slachtoffer een stuk eenvoudiger. Men zal zich niet meer eerst burgerlijke partij moeten stellen, maar men kan zich beperken tot een gewone klacht. Ook de schadeposten die tot vergoeding aanleiding kunnen geven, worden uitgebreid. Zo kan nu ook morele schade ingebracht worden. En als de dader onbekend blijft, kan men al na één jaar (vroeger twee) een verzoek tot schadevergoeding indienen.  Het totale bedrag dat kan uitgekeerd worden aan het slachtoffer, wordt opgetrokken van 2 tot 2,5 miljoen, met het behoud van een franchise van 15 000 frank. Voor het Vlaams Blok is dit bedrag onvoldoende en moet de franchise vervallen. Voorts lijkt ons het oorspronkelijke uitgangspunt dat maximaal 2 miljoen (nu 2,5 miljoen) wordt uitgekeerd om ‘budgettaire redenen’ totaal fout. Er moet gekeken worden naar de werkelijke kost die geval per geval dient bekeken te worden. De ouders van de kleine Mélissa, die in december '96 voor haar leven verlamd werd bij een gewapende overval te Dilbeek, klagen terecht aan dat de toegekende som van 2,5 miljoen BEF amper een fractie dekt van de werkelijke schade die het kind lijdt en zal lijden. De hervorming gaat voor het Vlaams Blok dus nog niet ver genoeg. Om te beginnen moet de regering dringend een grotere inspanning leveren om het fonds meer bekendheid te geven bij slachtoffers, huisartsen, politiediensten, advocaten,...  Begin 1988 werd de Werkgroep Slachtofferhulp opgericht. Alleen erkende centra voor hulp aan slachtoffers kunnen van de Werkgroep lid worden. De kerntaak van zo’n centrum vertoont vele aspecten: informatie, juridisch advies, crisisopvang, bemiddeling, praktische en materiële hulp, emotionele ondersteuning, vorming, ... Deze hulpverlening kan gebeuren door beroepskrachten, artsen, juristen of vrijwilligers. Deze centra vormen een eerstelijnsdienst. Dat wil zeggen dat ze gemakkelijk bereikbaar en voor iedereen toegankelijk zijn.  Het Vlaams Blok vindt het belangrijk en daarom nodig dat deze centra erkend worden door de diensten voor slachtofferhulp van politie, rijkswacht en gerechtelijk apparaat als volwaardige gesprekspartners. Ook een samenwerking met sociale diensten in ziekenhuizen, OCMW’s, huisartsen, lijkt wenselijk.  Het Vlaams Blok vraagt dan ook dat de overheid initiatieven neemt om al deze diensten efficiënter te laten samenwerken.  Het Vlaams Blok pleit ervoor om de opvang van slachtoffers zo gedecentraliseerd mogelijk te laten verlopen, liefst op gemeentelijk niveau. Er kunnen immers heel wat vraagtekens geplaatst worden bij de efficiëntie van de uitbouw van deze opvang in justitiehuizen. Is het wenselijk van slachtoffers te vragen dat zij zich telkens opnieuw naar het stadscentrum moeten begeven voor de bespreking van hun problemen? Dat zij in dezelfde gebouwen worden opgevangen als de delinquenten die onder probatie of toezicht staan?  Het Vlaams Blok steunt tenslotte de eis van de slachtofferverenigingen om ieder slachtoffer het recht te geven gehoord te worden door de behandelende onderzoeksrechter. Tevens eisen wij dat één van de deskundigen in de strafuitvoeringscommissies, zolang ze nog bestaan, een expert slachtofferzorg zou zijn, die een mogelijke vrijlatingen specifiek bekijkt vanuit de bekommernis voor het slachtoffer.   Dutroux en C°: er is niets veranderd  De zaak Dutroux heeft onze samenleving duidelijk gemaakt dat het meest onwaarschijnlijke tot de keiharde realiteit behoort. Naast de absolute normvervaging in onze samenleving en de daaruit voortvloeiende verloedering, gaan sommigen blijkbaar zover om hun perverse neigingen die tot seksuele aberraties leiden, te etaleren en deze via al dan niet grote netwerken te kanaliseren.  Het Vlaams Blok is van oordeel dat inzake seksuele misdrijven de strengst mogelijke aanpak vereist is.  Er moet een nationaal register komen waarin alle veroordeelde PEDOFIELEN met naam en adres vermeld worden. Dit register moet in alle gemeentehuizen beschikbaar zijn voor het publiek. Als een veroordeelde pedofiel zich in een gemeente vestigt, is de plaatselijke overheid verplicht de buurtbewoners hiervan op de hoogte te brengen. Sinds de invoering van de Megan-wet is een dergelijke meldingsplicht van kracht in de Verenigde Staten. Ook Nieuw-Zeeland past een vergelijkbaar systeem toe. Ouders zullen veel beter in staat zijn hun kinderen te beschermen als zij weten wie in hun buurt een pedofiel is. Nu vernemen zij dit meestal pas als het te laat is: als een van hun kinderen werd misbruikt. Bovendien zal van een publieke bekendmaking een zeer grote afschrikwekkende werking uitgaan.  Het is een modetrend geworden om bij alle sociale en menselijke problemen specialisten te raadplegen. Er ontstond in tal van maatschappelijke sectoren een toevloed van psychologen, maatschappelijke assistenten, psychiaters e.d.m. Op zich is daar niets op tegen. Wel dienen zij verantwoordelijk gesteld te worden wanneer zij zware beoordelingsfouten maken en daardoor een delinquent manifest ten onrechte ‘genezen’ verklaren of vervroegd vrijlaten. Desgevallend zullen zij ook moeten bijdragen tot de vergoeding van de slachtoffers.  Voor het Vlaams Blok is strafvermindering of gratie voor kinderverkrachters uit den boze. Kindermoordenaars moeten onmiddellijk een effectieve levenslange gevangenisstraf krijgen.  Hoewel iedere moord onaanvaardbaar is en zwaar moet bestraft worden, gaat het ombrengen van kinderen nog een stap verder: een kindermoordenaar vernietigt de ziel en de toekomst van een samenleving. De consternatie en de woede bij de bevolking tijdens de jongste jaren hebben voldoende bewezen dat de samenleving voor dit soort onmensen onverbiddelijk moet zijn. Zulke individuen mogen nooit meer op de mensen worden losgelaten. Elk kind moet ter zake gerustgesteld worden en weten dat dergelijke gruwelen nooit een tweede kans meer krijgen, zelfs al worden de daders ‘genezen’ verklaard.  Via een onverkortbare levenslange gevangenisstraf moet de wetgever aan elke mogelijke navolger van Dutroux duidelijk maken wat hem boven het hoofd hangt: nooit meer vrijkomen! Voor het Vlaams Blok is het dan ook volstrekt onaanvaardbaar dat de nieuwe procedure voor de voorwaardelijke invrijheidsstelling ook voor dit soort misdadigers van toepassing zal zijn, waardoor criminelen als Dutroux al na een klein deel van hun straftijd (10 tot 14 jaar) jaarlijks in aanmerking komen om te worden vrijgelaten.  In verschillende Europese landen en in de Verenigde Staten werden GEORGANISEERDE NETWERKEN opgerold die zich bezighielden met kinderporno en pedofilie. Het is dus een illusie te geloven dat zulke netwerken in België niet zouden kunnen bestaan. De verslagen van de commissie Dutroux, Nihoul en consorten bevatten een hele reeks aanwijzingen voor het bestaan van zo’n netwerk in België. Veel wijst erop dat Dutroux geen geïsoleerde psychopaat was, zoals de officiële versie van de Belgische justitie luidt. Het is mogelijk dat Dutroux meisjes ontvoerde voor een netwerk dat zich bezighield met pedofilie en jeugdprostitutie. Dat Dutroux en C° zo lang ongestraft konden opereren, is voor een deel te wijten aan de inefficiëntie, de laksheid en de onbekwaamheid van de Belgische (en in het bijzonder de Waalse) justitie, en voor een deel ook aan rivaliteit en gebrekkige samenwerking tussen de politiediensten. Maar daarmee kan niet alles verklaard worden.  Daarnaast werd dit netwerk o.i. ook van hogerhand beschermd. Dat verklaart de tientallen onregelmatigheden, ‘vergissingen’ en ‘nalatigheden’ in het dossier Dutroux. Ook de sabotage van de onderzoekscel Neufchâteau die zich bezighield met het dossier-X1 wijst op zo’n mogelijke beschermingspiste. Het Vlaams Blok eist dan ook dat het onderzoek naar die netwerken tot op het bot gevoerd wordt, en dat daarbij ook de hoogst geplaatste medeplichtigen en beschermers niet gespaard worden. De verzieking van het Belgische gerecht in acht genomen, moet men daarbij ook een beroep durven doen op buitenlandse experts.  Overigens bleven de besluiten van de commissie Dutroux grotendeels dode letter wat betreft de SANCTIES voor de vele fouten die de verantwoordelijken in de zaak Dutroux begingen. Na de herbenoeming door de regering van Wathelet als Europees rechter, gingen ‘logischerwijze’ nagenoeg alle verantwoordelijken vrijuit. Hoog tijd dat de meerderheidspartijen hiervoor electoraal worden afgestraft.   Drugs, over mijn lijk!  Tot nu toe was de wet duidelijk: bezit van drugs is verboden. Volgens CVP, SP, VLD, VU en Agalev moet dat echter veranderen: het bezit van soft drugs voor eigen gebruik krijgt vanaf nu ‘de laagste prioriteit in het vervolgingsbeleid’. Als men weet hoezeer de parketten nu al overbelast zijn, betekent dat evenveel als: geen vervolging meer!  Dat is helaas niet alles. Ook inzake harddruggebruik zullen politie en justitie nog nauwelijks ingrijpen. In de goedgekeurde tekst van de Kamerwerkgroep die de drugproblematiek bestudeerde, staat immers: “vervolging van het gebruik van hard drugs is SLECHTS aanbevolen wanneer er sprake is van maatschappelijke overlast...” Voortaan mag men volgens de traditionele partijen dus drugs roken, spuiten, snuiven, slikken..., als men het maar discreet doet.  Door dit nieuwe beleid zullen drugs onze scholen overspoelen. Onze boodschap is duidelijk: drugs moeten in het strafrecht blijven. Gebruikers moeten ontradingsstraffen krijgen en verslaafden moeten verplicht ontwennen.  Wat de drugshandelaren betreft, hebben wij maar een devies: keihard aanpakken. Het verkopen van een dodelijke dosis moet de zwaarste straf krijgen.  De bevolking is tegen een gedoogbeleid. Een opiniepeiling over een eventuele legalisering van drugs toonde aan dat driekwart van de Vlamingen geen wetswijziging wil. Ook niet inzake de ‘soft’ drugs, hasj en marihuana. En precies omdat de publieke opinie van geen ‘legalisering’ of ‘depenalisering’ of ‘decriminalisering’ wil weten, verbergt men zich nu achter de term ‘laagste prioriteit’.  Dat er sprake is van een echte drugplaag, wordt nu algemeen aanvaard. Deze plaag vertoont twee kwalijke kanten.  Ten eerste komen steeds meer jongeren, van steeds lagere leeftijd, in contact met verslavende middelen. Diverse onderzoeken in Vlaamse provincies toonden aan dat 5 tot 14% van de schoolgaande jeugd minstens een keer illegale drugs gebruikte.  Uit de publicatie MPG-MKG Flash van het ministerie van Volksgezondheid (1998) blijkt dat gemiddeld elk jaar 14 000 mensen met drugproblemen behandeld worden in hospitalen of psychiatrische instellingen. Een kwart van deze patiënten was jonger dan 25 jaar. Meer in het bijzonder moesten 3 687 heroïneverslaafden gehospitaliseerd worden, 1 753 personen die meerdere drugs door elkaar gebruikt hadden, 826 gebruikers van hallucinogenen en amfetamines, 375 cocaïnegebruikers en 924 gebruikers van cannabisproducten. Dit laatste cijfer bewijst trouwens nogmaals ten overvloede dat ook cannabisproducten een gevaar zijn voor de volksgezondheid.  Volgens een studie van de Gentse Rijksuniversiteit (“Jongeren en gezondheid in Vlaanderen”) is het druggebruik bij achttienjarige jongens in enkele jaren tijd onrustbarend gestegen. In 1994 had 5,8% ooit drugs gerookt. In 1996 was dat al gestegen tot 12,5%. In dezelfde periode was het gebruik van cocaïne toegenomen van 1,8% tot 3,3%. Ook het gebruik van speed en XTC vertoonde een opvallende stijging: van 9,2% tot 14,4%.  Dezelfde studie is ook ronduit alarmerend over het explosief stijgende gebruik van hasj. In 1994 gaf een op vijf jongens in de leeftijdscategorie 15-16 jaar toe dat hij minstens een keer hasj had gerookt. In 1996 was dat al bijna een op vier.  Bij de meisjes van die leeftijdscategorie lagen die cijfers lager, maar de stijgende tendens was dezelfde: een op tien had hasj gebruikt in 1994, en in 1996 was dat al een op zeven. Die trend wordt nog alarmerender in de groep 17-18-jarigen.  GEBRUIK VAN JOINTS BIJ 17-18-JARIGEN  -------------------------------------------- --------- --------- -------- -------- JONGENS   MEISJES 1994      1996 Eenmalig gebruik                             30,7 %    41,3 % Herhaaldelijk gebruik (meer dan drie maal)   20,6 %    29,0 % -------------------------------------------- --------- --------- -------- --------  De drugdealers gaan trouwens steeds driester te werk om jongeren door verslaving als ‘klant’ aan hen te binden. Uit een onderzoek aan de Vlaamse kust is gebleken dat drugdealers jongeren verdovende middelen verstrekken met de verzekering dat het geen drugs zijn, kinderen in groep onder druk zetten en in bepaalde omstandigheden zelfs jongeren onder dwang heroïne doen gebruiken.  Ten tweede genereert het druggebruik een groot deel van de criminaliteit: om te kunnen slikken, snuiven, spuiten is immers geld, veel geld nodig. Heroïneverslaafden hebben per maand tot 150.000 BEF nodig om hun verslaving te kunnen onderhouden. Vandaar de bekeringsijver waarmee junkies anderen proberen over te halen om drugs te gebruiken. Vandaar ook dat de situatie in een aantal steden uit de hand loopt: in Antwerpen of Brussel, maar ook in steden van de ons omringende landen.  Ann Salomonson omschreef het aldus in de Nederlandse krant NRC-Handelsblad: “We worden in onze binnensteden door straatrovers geterroriseerd. Onze kinderen durven we ’s avonds niet meer alleen over de straat laten lopen. De gemiddelde burger bekruipt een slopend gevoel van rechteloosheid tegenover de heroïnehandel. (…) Het resultaat is dat politieke en rechterlijke macht een lachertje dreigt te worden. Een staaltje van zelfvernietiging zoals die zich in diverse sectoren van onze samenleving steeds duidelijker gaat manifesteren.”  We konden het zelf niet beter formuleren.  Criminaliteit en drugs  Er bestaat inderdaad een sterk verband tussen criminaliteit en druggebruik. Verslaafden plegen misdrijven en misdaden om verder te kunnen gebruiken of doen dat onder invloed van drugs. Deze criminaliteit neemt diverse vormen aan: de handel en het gebruik van illegale drugs zelf, diefstal, wapenbezit, inbraken, berovingen, overvallen, prostitutie (‘heroïnehoeren’), agressiedelicten, …  Wat dit laatste betreft moeten we ook waarschuwen voor de ‘recreatiegebruikers’, een relatief nieuwe groep die in en rond megadancings opwekkende middelen gebruiken als cocaïne, LSD, speed en XTC. Door een combinatie van alcohol en drugs worden deze jongeren agressief-overmoedig en gaan ze waanzinnige waaghalzerijen uitvoeren, zoals volgas- of spookrijden. In de verslagen van de Kamercommissie Volksgezondheid kan men lezen dat naargelang van de studies 1 op 10 tot 1 op 6 weekendongevallen worden veroorzaakt door een chauffeur die drugs had genomen. Het Vlaams Blok steunde terzake het wetsvoorstel dat drugcontroles wil voor autobestuurders.  Drugs en criminaliteit hangen dus samen. Zo’n 60 tot 70% van de stedelijke criminaliteit staat in verband met drugs. Uit de resultaten van een onderzoek naar de relatie tussen druggebruik en criminaliteit, verricht door een team van de Gentse criminoloog prof. De Ruyver, blijkt dat niet minder dan 82% van de heroïneverslaafden het benodigde geld haalt uit de criminaliteit. Ook veldwerkers verklaren dat wie eenmaal aan de drugs zit, zelf ‘dealt’, zichzelf prostitueert of in de zogenaamde ‘kleine’ criminaliteit terechtkomt. Wij verkiezen de term ‘straatcriminaliteit’ boven de misleidende term ‘kleine criminaliteit’, want de slachtoffers ervaren dit soort misdadigheid helemaal niet als ‘klein’.  Een andere recente vorm van drughandel is het versturen via… de post. In haar periodiek meldde het Bestuur der Posterijen dat het in kantoren die veel buitenlandse zendingen ontvangen een beroep moet doen op drughonden om de talloze drugzendingen te onderscheppen.  Criminaliteit is er ook vanwege de ‘drugrunners’. Dit zijn druggidsen die opereren in treinstations, op autosnelwegen, op parkings aan de grensovergangen en de ‘klant’ begeleiden tot bij een drugdealer. De Nederlandse politie schat hun aantal op verschillende honderden. Ze zijn o.m. actief op de Antwerpse Ring en op de snelwegen tussen Frankrijk en Nederland. Deze drugrunners treden steeds agressiever op: agenten van de Nederlandse Marechaussee verklaarden reeds in 1992 in het Belang van Limburg (14.10.92): “Allemaal Afrikanen op zoek naar potentiële klanten. Als men niet geïnteresseerd is, deinzen ze er niet voor terug om op een hardhandige manier duidelijk te maken dat men van gedachten moet veranderen. Een klap hier of daar, of een mes in je rug, die mannen vinden dat allemaal maar gewoontjes.”   Vreemdelingen  Meteen zijn we hier bij een niet onbelangrijk aspect van de drugplaag aanbeland: een groot deel van de handel is in handen van vreemdelingen. Niet alleen in Nederland, ook bij ons is dit zo. In Brussel geeft de zogenaamde drugkaart de zones aan waar de grootste drugproblemen bestaan. Toen Tobback minister van Binnenlandse Zaken was, verklaarde hij in dit verband: “De link naar de niet-Belgen is duidelijk. In die wijken waar diefstal met geweld en drugdelicten voorkomen, woont een meerderheid van niet-Belgen. De daders zijn in hoofdzaak jonge Maghrebijnen tussen 15 en 25 jaar, en we stellen vast dat de leeftijdsgrens nog een neiging tot dalen vertoont, naar 12 jaar toe.” (De Standaard 31.3.92)  Johan Demol, de gewezen hoofdcommissaris van Schaarbeek, gaat nog een stapje verder. Hij verklaarde in de pers (12.7.95) onomwonden dat de drughandel in zijn zwaar getroffen gemeente voor de volle 100% in handen is van vreemdelingen.  Gevangenissen   Ook in de gevangenissen groeit het drugprobleem. Volgens gewezen minister van Justitie Wathelet hebben 50 % van de gedetineerden met drugs te maken.  Het blijkt tegenwoordig bovendien een koud kunstje om kleine hoeveelheden drugs binnen te smokkelen, via bezoekers of via de uit verlof terugkerende gedetineerden. Een grondig lijfonderzoek op gedetineerden kan voorlopig immers niet zonder bevel van de onderzoeksrechter en mag alleen door een arts worden uitgevoerd…  De cijfers  Uit de jaarlijkse rapporten over de criminaliteit (dienst APSD, Binnenlandse Zaken) blijkt een spectaculaire toename van handel én gebruik, aangezien de vergelijkingsparameters in stijgende lijn gaan voor de meeste drugs.  De vrijgegeven cijfers en statistieken spreken voor zich. Een overzicht.  a)  Hoeveelheden in beslag genomen drugs. In 1997 werd in België bijna 80 kilogram XTC in beslag genomen, hetgeen neerkomt op 89 000 tabletten. Men schat dat er in België ieder weekeinde 104 kilogram XTC wordt gebruikt. Omgerekend per persoon is dat vijf keer meer dan bijvoorbeeld in Duitsland. Wereldwijd is het gebruik van amfetaminen dramatisch toegenomen. Dat blijkt uit het aantal onderschepte drugs in deze categorie: nog slechts 1,4 ton in 1990, maar al 14,5 ton in 1996.  Drughandel en -gebruik concentreren zich in Brussel, Antwerpen, Gent en de regio’s Tongeren, Turnhout (want vlakbij de grens met Nederland), Mechelen, Dendermonde, Hasselt, Leuven en Brugge. Het rapport 1993 wijst er in dit verband op dat België een belangrijk transitland voor drugs geworden is. Heroïne wordt met Turkse vrachtwagens aangevoerd vanuit Afghanistan, Iran, Pakistan, Thailand. Cocaïne uit Zuid-Amerika (Colombia, Suriname, Nederlandse Antillen, Costa Rica, Venezuela,…) komt hier binnen via de havens van Antwerpen en Zeebrugge en via Zaventem. Hasj wordt in Noord-Afrika (voornamelijk Marokko) verscheept, maar ook meer en meer vanuit Pakistan.  a)  Aantal geïnterpelleerde personen. In 1997 werden niet minder dan 45 767 personen betrapt op het gebruiken of verhandelen van verdovende middelen (tegenover 10.720 in 1991 en ‘slechts’ 1.630 in 1980).  HET DRUGPROBLEEM 1980-1995: BETROKKEN PERSONEN (HANDEL EN GEBRUIK).  ------ --------------------------- -- JAAR   AANTAL BETROKKEN PERSONEN 1980   1 630 1982   2 434 1984   3 387 1986   4 646 1988   7 000 1990   7 051 1992   17 442 1993   19 491 1995   30 886 1996   37 124 1997   45 767 ------ --------------------------- --  Bron: Jaarrapporten Criminaliteit Rijkswacht en Gerechtelijke Politie en Jaarrapporten APSD.  HET DRUGPROBLEEM: BETROKKEN PERSONEN OPGESPLITST VOLGENS SOORT STRAFBAAR FEIT.  -------------------------------------- -------- -------- -------- 1995     1996     1997 Bezit van drugs                        11 892   13 895   16 107 Gebruik van drugs                      10 184   13 263   16 193 In- en uitvoer, fabricatie en handel   6 896    8 391    11 072 Andere                                 1 914    1 575    2 395 TOTAAL                                 30 886   37 124   45 767 -------------------------------------- -------- -------- --------  Bron: APSD/GICS  c)  Aantal gebruikers. Afhankelijk van de studies hebben 5 tot 14% van de Vlaamse jongeren ooit drugs gebruikt. De leeftijd waarop men het eerst experimenteert, is steeds lager, en 1,5 tot 3,5% van de scholieren zou regelmatig drugs gebruiken, meestal cannabis. In de dagbladen verschijnen met de regelmaat van een klok artikels die melding maken van 10.000 en 20.000 harddrugsverslaafden. Een groot deel van deze ‘junkies’ spuit zichzelf in met heroïne en andere sterk verslavende middelen. Zij zijn tevens medeverantwoordelijk voor de uitbreiding van de Aids-epidemie.  d)  Drugdoden. Jaarlijks vallen meer dan honderd doden na een overdosis. De gerechtelijke politie stelde reeds meerdere malen dat de officiële cijfers in werkelijkheid het probleem onderschatten, omdat een aantal verdachte overlijdens in ziekenhuizen niet meegerekend wordt.  e)  Vreemdelingen. Net zoals bij de criminaliteitsplaag, blijken vreemdelingen duidelijk verantwoordelijk voor een groot deel van de drugplaag. Cannabisproducten zijn zoals bekend sociaal aanvaard in Noord-Afrika en aangezien Marokkanen, Algerijnen,… nu massaal in de Europese steden verblijven, kon men ook verwachten dat zij in deze handel een belangrijke rol zouden spelen. Van hen die betrapt werden op druggebruik of -handel, zijn bijna de helft vreemdelingen. Niet minder dan 70% van de betrokken personen die door rijkswacht en politie werden opgepakt wegens drughandel zijn vreemdelingen.  AANTAL GEÏNTERPELLEERDE PERSONEN (HANDEL EN GEBRUIK)  ----------------- --------- ------- ------- ------- -------- -------- -------- MANNEN 1987 Belgen            2 965 Vreemdelingen     2 686 Totaal            5 651 VROUWEN 1987 Belgen            506 Vreemdelingen     236 Totaal            742 ALGEMEEN TOTAAL   6 393 ----------------- --------- ------- ------- ------- -------- -------- --------  Onze voorstellen  1.  Harde aanpak  Het Vlaams Blok pleit dan ook voor een zeer harde aanpak van de drughandelaars en blijft zich verzetten tegen de legalisering van drugs. Wij hebben wetsvoorstellen ingediend om drugs doelgerichter te kunnen bestrijden. We maken een duidelijk onderscheid tussen druggebruikers en drughandelaars.  1.  Hulp aan drugverslaafden  Occasioneel gebruik van softdrugs moet door boetes, zogeheten ‘leerstraffen’ en verplichte ontradingscursussen bestreden worden. Regelmatig gebruik moet probatiemaatregelen en controlebegeleiding tot gevolg hebben. Harddruggebruikers zijn in veel gevallen te beschouwen als slachtoffers. Natuurlijk zijn zij minstens gedeeltelijk zelf verantwoordelijk voor hun toestand: slechts in zeer uitzonderlijke gevallen worden mensen echt gedwongen drugs te gebruiken. Maar wij willen druggebruik als delict niet op een lijn stellen met drughandel. Natuurlijk moeten ook druggebruikers gestraft worden. Maar ons wetsvoorstel voorziet daarnaast dat drugverslaafden recht hebben op deskundige psycho-medische hulp. De drugverslaafde die wenst te ontwennen, moet op eenvoudige aanvraag daartoe de kans krijgen, gratis en zonder rechtsvervolging. Zij die niet vrijwillig willen afkicken, moet de gerechtelijke politie of BOB van de straat kunnen plukken; zij moeten verplicht afkicken in gesloten instellingen. Na de ontwenning moeten de patiënten kunnen rekenen op socio-economische begeleiding om opnieuw hun plaats in de samenleving in te nemen.  1.  Geen vervangingsmiddelen, geen spuitenruil  Bijzondere aandacht verdient het verstrekken van vervangingsmiddelen, zoals het fameuze methadon. Het Vlaams Blok benadrukt dat het vervangingsmiddel slechts tijdelijk mag aangewend worden. Methadon is immers ook verslavend en schadelijk, en het heeft geen zin om duizenden mensen jarenlang een vervangdrug toe te dienen. Methadon mag volgens ons uitsluitend oraal toegediend worden, en onder toezicht, gekoppeld aan een diepgaande psycho-medische begeleiding. Het Vlaams Blok is voorts gekant tegen de praktijk van de spuitenruil. In 1994 besloot de Vlaamse regering, in februari 1995 bijgetreden door de federale regering, een 'spuitenruilprogramma' op te zetten. Het Vlaams Blok is radicaal gekant tegen deze aanpak, omdat het een onwettige praktijk is, die het normbesef aantast en de drugverslaving onderhoudt. De regering helpt op die manier de harddrugverslaafden in hun illegale handel en wandel en helpt ze bovendien verder hun gezondheid schaden.  1.  Preventie  Voor het Vlaams Blok dient veel meer aandacht te gaan naar een doelmatig preventiebeleid. Van informatie over drugs en drugbeleid is er in ons onderwijs nog altijd te weinig sprake. Directie, leraars en ouders weten soms niet eens hoe de verschillende drugs er uitzien, zij weten niet hoe een drugverslaafde zich gedraagt, welke signalen op druggebruik wijzen of hoe zij hierop moeten reageren. Jammer genoeg gaat alle aandacht momenteel naar de voorlichting over het “alom opduikend racisme, fascisme en antisemitisme” en komen drugvrije scholen niet en zogenaamde Scholen zonder Racisme wél in de media. Wij pleiten voor grootschalige campagnes, niet alleen omwille van hun preventieve functie, maar ook om een maatschappelijke antidrugsfeer te creëren om duidelijk aan te tonen dat de samenleving in haar geheel de drugs wenst te bannen.  1.  Geen subsidies, geen forum  Alle subsidies aan groeperingen die druggebruik promoten of banaliseren, moeten worden ingetrokken.  Er mag geen forum geboden worden aan voorstanders van druggebruik.  1.  Meldingsplicht  Scholen moeten een meldingsplicht krijgen wanneer er druggebruik wordt vastgesteld. In de scholen moeten ook regelmatig onaangekondigde drugtesten worden uitgevoerd. Bij een positieve test moeten de ouders op de hoogte worden gebracht.  1.  Verschillende aanpak voor de preventie van alcohol- en tabakmisbruik enerzijds, en druggebruik anderzijds   2.  Zwaardere straffen  Voor drughandelaars stellen wij veel zwaardere straffen voor. Het verkopen van een dodelijke dosis drugs moet de zwaarste straf krijgen.  1.  Meer mogelijkheden voor politie en parket  In de strijd tegen drugs worden politiediensten en parketten ook gedwarsboomd door een reeks absurde juridische belemmeringen die in praktijk alleen drughandelaars ten goede komen. Alle gelden van veroordeelde drughandelaars moeten in beslag genomen worden, tenzij men kan bewijzen dat ze niet door drughandel zijn verworven.  Om bewijsmateriaal te verzamelen tegen professionele drugdealers moet het mogelijk zijn een drugtransactie uit te lokken. Om alle kwaadwillige, verkeerde interpretaties te vermijden: dit zou de politie niet het recht geven met kleine hoeveelheden drugs te leuren om individuele gebruikers te kunnen oppakken. In de oorlog tegen de drugmaffia moeten de politiediensten toelating krijgen undercoveragenten in te schakelen en telefoons af te tappen. Deze methodes hebben in het buitenland hun doeltreffendheid bewezen. Toch weigert de Belgische wetgever ze over te nemen.   Politie: de straat op met meer slagkracht!  Er zijn twee belangrijke problemen in verband met de actuele onveiligheid. Het eerste is het ontbreken van de politieke wil om er hard tegen in te gaan. Het tweede is de ontmoediging en de demotivatie bij politiemensen. Het Vlaams Blok staat achter de politiemensen.  Een goede misdaadbestrijding staat of valt met een goed functionerende politie. Politiemensen mogen niet ontmoedigd worden. Het gebeurt maar al te vaak dat de crimineel terug op straat staat, terwijl de politieman zijn proces-verbaal nog aan het opstellen is.  Politiemensen kennen de problemen en weten maar al te goed dat de harde aanpak de enige oplossing is.  Politiewerk is vaak gevaarlijk en veeleisend. HET BEROEP MOET GEHERWAARDEERD WORDEN. De invoering van de nieuwe politiestructuur en het nieuwe politiestatuut moeten het moment zijn waarop hiervoor het nodige wordt gedaan.  De werkomstandigheden van de politie, de verloning en de opleiding moeten daarom verbeterd worden. De politiemensen moeten hun politiewerk trouwens ten volle kunnen uitoefenen. Het Vlaams Blok is daarom tegen nepstatuten bij de politie (hulpagenten, wrevelagenten, enz.). De politiediensten moeten ook verder ontlast worden van administratieve taken. Politiemensen moeten met echt politiewerk belast zijn.  Het Vlaams Blok wenst in de eerste plaats de verdere opvulling en zelfs actualisering (verhoging) van de organieke kaders die bijna 30 jaar oud zijn en in heel wat gevallen niet meer aangepast zijn aan het huidige criminaliteitsniveau.  De samenvoeging in de nieuwe politiestructuur mag overigens geen enkel menselijk nadeel vormen voor de politiemensen. Syndicale vrijheden en het statuut van officier van gerechtelijke politie zijn zaken waar in dat verband rekening mee moet gehouden worden.  Politiemensen moeten op het terrein worden ingezet. De politie moet de straat op. Het Vlaams Blok is voorstander van camera’s op bepaalde plaatsen, meer bepaald als een hulpmiddel voor politie op straat (preventief en informatief).  Het Vlaams Blok pleit voor een ruimere interpretatie van het begrip ‘wettige zelfverdediging’, onder andere inzake het gebruik van het dienstwapen door politiemensen.  De CVP en de SP hebben nu samen met o.m. de VLD en de VU het zogeheten OCTOPUSPLAN op poten gezet, dat het politieapparaat moet hervormen en dus verbeteren. Zij doen nu alsof dit plan dé oplossing is van al de problemen die door de zaak Dutroux spectaculair naar boven kwamen. Dit plan moet in werkelijkheid dienen om de brave burger zand in de ogen te strooien. Het is nu al zeker dat de traditionele partijen er nog jaren over zullen doen om dit plan te realiseren. Dat akkoord is bovendien voornamelijk een uitstalling van goede voornemens. De inhoud en het tempo van de hervormingen staan in de meeste gevallen niet vast. De politieke wil om de criminaliteit hard aan te pakken bestaat immers doodeenvoudig niet bij deze partijen. Dat bewezen ze door het uitschakelen van de gewezen hoofdcommissaris Demol in Schaarbeek. Dat bewijzen ze opnieuw door de invoering van een feitelijk gedoogbeleid t.o.v. allerlei soorten drugs. Dit is niet meer of minder dan een uitgestoken hand naar de drughandelaars.  Om dubbel werk, overlappingen en zelfs concurrentiestrijd tussen de verschillende politiediensten te vermijden, is het Vlaams Blok voorstander van de integratie van de drie grote (en vele kleine) politiediensten. In het verleden hebben we gezien tot welke dramatische situaties het bestaan van meerdere korpsen heeft geleid.  Daarom staat het Vlaams Blok een bundeling van de politiediensten voor:  -   per stad of groep van gemeenten (de interpolitiezones) een korps bestaande uit gemeentepolitie en de lokale rijkswachtbrigade;  -   op het bovenlokale vlak een opsporingspolitie (bestaande uit de gerechtelijke politie en het grootste deel van de BOB) en een afgeslankte rijkswacht die instaat voor de ordehandhaving en de grote verkeersstromen.  Als we het Octopusdocument (juli 1998) naast HET VLAAMS-BLOKPLAN leggen, lezen we wat betreft eenheidsstatuut, materiële versmelting, lokale eenheidspolitie, federale politiestructuur en federale magistraten hetzelfde, zij het af en toe in andere bewoordingen. Dit zou ons tot tevredenheid moeten stemmen, ware het niet dat de traditionele partijen er nog vele jaren willen over doen om dit plan te realiseren.  Het is natuurlijk positief dat er voor alle politiemensen hetzelfde statuut komt, en dat zij allemaal dezelfde basisopleiding krijgen. Ook de gecentraliseerde databank zal een wezenlijke verbetering zijn. De regering beroemt zich op de verwezenlijking van het Octopusplan, maar dat is natuurlijk voorbarig. De Octopusakkoorden zijn nog slechts plannen, nog geen concrete verwezenlijkingen. Van wat er allemaal op papier staat, is nog bijna niets in praktijk gebracht. En juist deze praktische uitwerking zal nog grote problemen opleveren, want er moeten nog zeer veel concrete punten ingevuld worden. De eerste echte steen van het Octopushuis moet nog altijd gemetseld worden. Er is slechts een bouwplan, en zelfs dat is onvolledig. Toen de Kamer het algemene kader van de politiehervorming goedkeurde, was er nog niet eens een organigram voor de nieuwe eenheidspolitie beschikbaar.  Bedoeling was dat het Octopusakkoord een einde zou maken aan de eindeloze conflicten tussen de politiediensten en de ontevredenheid van het personeel. In realiteit heeft het akkoord de conflicten verhevigd en de ontevredenheid aangewakkerd. Zo is er een regelrechte strijd losgebarsten tussen de commissarissen en de rijkswachtofficieren over wie het bevel mag voeren over de nieuwe interpolitiezones. Daarnaast groeit de ontevredenheid omdat het huidige personeel nog altijd in de onzekerheid leeft over de toetredingsvoorwaarden en de syndicale, administratieve en geldelijke statuten. Bovendien heeft de nieuwe regeling aangaande het tuchtstatuut heel wat kwaad bloed gezet, omdat ze als te zwaar wordt ervaren en omdat men te weinig verweermogelijkheden heeft. Politie en rijkswacht zijn niet te spreken over de gehanteerde salamitechniek. Zij vragen een totaalpakket om over te onderhandelen, waar tuchtstatuut, verloning, e.d.m. in vervat zitten.  Een opvallend tekort in het Octopusakkoord betreft BRUSSEL. Daar blijft men werken met de middeleeuwse 19 gemeenten met elk een onafhankelijk politiekorps. De zogenaamde ‘geïntegreerde werking’ van deze 19 politiekorpsen is slechts een doekje voor het bloeden. Telkens een misdadiger de grens van een Brusselse gemeente oversteekt, zullen er zich in praktijk coördinatieproblemen voordoen. Terwijl de misdaad internationaal georganiseerd wordt, blijft de Brusselse politie aanmodderen met middeleeuwse baronieën. Het Vlaams Blok pleit hier voor de enige logische oplossing: een fusie van de huidige 19 korpsen tot een groot Brussels korps van ongeveer 4 000 agenten. Dit megakorps moet natuurlijk ingedeeld worden in centrale en lokale diensten. De politie moet stevig in de wijken verankerd worden en geen enkele wijk mag opgegeven worden. Deze logische oplossing wordt echter gedwarsboomd door de Brusselse burgemeesters die weigeren het bevel over ‘hun’ politie uit handen te geven.  Een ander probleem wordt DE TE GROTE MACHT VAN DE FEDERALE MINISTERS EN DE FEDERALE POLITIECHEFS. Daardoor zullen de ministers van Binnenlandse Zaken en Justitie rechtstreeks kunnen ingrijpen in de lokale politiekorpsen. Daardoor wordt de greep van de politiek op de politie nog sterker. Het wordt voor de politici nog gemakkelijker om dossiers naar zich toe te trekken en eventueel in de doofpot te stoppen.  De zelfstandigheid van de lokale korpsen wordt niet voldoende gerespecteerd. De centralisatie gaat veel te ver. Wij pleiten ervoor dat de burgemeesters en de nieuwe politiechefs in elk van de zones een zo groot mogelijke verantwoordelijkheid zullen krijgen. Alleen op die manier blijft de democratische controle gewaarborgd. Burgemeesters kunnen immers door de kiezers beloond of gestraft worden. De ministers in Brussel niet. De Vereniging van Vlaamse Steden en Gemeenten heeft gewaarschuwd tegen een uitholling van de bevoegdheden van de burgemeesters. Dit zou overigens ook strijdig zijn met het subsidiariteitsprincipe.  In een normale federale staat zou de regelgeving inzake de lokale politie door de Gewesten vastgelegd moeten worden. Dit was trouwens ook een belofte uit het Sint-Michielsakkoord. Maar die belofte werd nooit waargemaakt…     Enkele specifieke vormen van criminaliteit  1.  Witteboordencriminaliteit  In tegenstelling tot wat men meestal denkt heeft witteboordencriminaliteit niet steeds te maken met financiële malversaties. Het kan eveneens het wederrechtelijk verwerven van meer macht inhouden.  De witteboordencrimineel bevindt zich doorgaans in een vrij gunstige positie. Dit heeft verschillende oorzaken: het slachtoffer is in vele gevallen anoniem en de schade is dikwijls onzichtbaar, de delicten zijn vaak moeilijk waarneembaar door de steeds toenemende moderne technisch-economische ontwikkelingen enerzijds, en de toenemende bureaucratie anderzijds. Ook het feit dat eigenbelang en algemeen belang in dergelijke materies niet altijd haarfijn kunnen gescheiden worden, zorgt voor een waas van onduidelijkheid.  Naast witteboordencriminaliteit in het kader van de bedrijfsvoering en beroepsuitoefening is er ook de corruptie bij de overheid. Opvallend in de wetgeving is dat het verschijnsel van corruptie bij de overheid geheel wordt toegespitst op ambtenaren, maar dat daarentegen de niet-ambtelijke beleidsverantwoordelijken, zoals ministers en volksvertegenwoordigers, buiten schot worden gelaten. In de praktijk valt het op hoe weinig corruptiedelicten worden bestraft. Hier dringt zich immers het probleem van de delictsomschrijving op, evenals het probleem van de bewijsvoering. Als er al strafvervolging komt, is de strafmaat bijzonder mild: meestal betreft het een voorwaardelijke vrijheidsstraf, gekoppeld aan een geldsom. Veelvuldig blijkt zelfs dat een corruptiezaak de rechtbank helemaal niet haalt en dat na een schandaal de zaak intern wordt afgehandeld.  Het Vlaams Blok pleit dan ook voor een directe en grondige aanpak van de corruptie bij de overheid, beleidsmakers en ambtenaren, en dit op 2 niveaus:  1. Het politieke niveau: er moet de politieke wil zijn om de corruptie aan te pakken. Corruptiezaken vallen onder de bevoegdheid van justitie en moeten daar voorgelegd worden. Het intern afhandelen bevordert enkel de straffeloosheid en werkt de corruptie en de doofpotpolitiek nog meer in de hand. Het Vlaams Blok vindt de stilzwijgende afbraak van het Hoog Comité van Toezicht dan ook een pure schande. De PS voerde in dit verband overigens de regie met de stilzwijgende toestemming van Dehaene en de CVP. Het Vlaams Blok wil het Hoog Comité van Toezicht heroprichten en uitbouwen tot een krachtige en goed uitgeruste anticorruptiedienst die permanent controle houdt op corruptie bij politici en zelfs bij openbare instellingen. Het Hoog Comité moet daarom ondergebracht worden onder het gezag van het Parlement, met een onafhankelijk statuut naar het voorbeeld van het Rekenhof. Vanzelfsprekend moet er een nauwe band bestaan met de politionele opsporingsdiensten.  2. Het strafrechtelijke niveau: er moet een duidelijke omschrijving van de delicten komen met een strenge, maar brede strafmaat die de rechterlijke macht moet toelaten een straf uit te spreken die sociaal relevant is. Het ontzetten uit de functie en een verbod om deze of een gelijkaardige functie uit te oefenen, is in heel wat situaties aangewezen.  Een andere vorm van witteboordencriminaliteit is wellicht de meest bekende: de fiscale fraude. Ook hier pleit het Vlaams Blok voor een strenge aanpak en voor een nauwere samenwerking tussen de fiscale inspectie en de gerechtelijke diensten. Anderzijds zorgt de uitermate ingewikkelde fiscale wetgeving ervoor dat de grens tussen de perfect legale belastingontwijking enerzijds en de illegale belastingontduiking anderzijds flinterdun is geworden. Het Vlaams Blok pleit dan ook voor een sterke vereenvoudiging van de fiscale wetgeving.    Milieucriminaliteit  De definitie van een milieumisdrijf is zeer eenvoudig: elke inbreuk tegen normen welke zijn uitgevaardigd ter bescherming van het milieu.  De milieuwetgeving is vandaag vooral een zaak van milieuvergunningen. Dit geeft dikwijls aanleiding tot allerlei misbruiken en wantoestanden. Het Vlaams Blok pleit hier voor de vervanging van het huidige stelsel van vergunningen door een echt (Europees) normenstelsel waarbij overtredingen daadwerkelijk moeten bestraft worden.  Voor de milieudelicten zijn er slechts twee preventiemaatregelen mogelijk: enerzijds de straffen voldoende hoog maken opdat milieuvervuiling niet meer economisch interessant kan zijn, en anderzijds via voorlichtingscampagnes een nieuwe bedrijfscultuur trachten te scheppen die milieuvervuiling als een misdrijf gaat aanvoelen.  De meest gebruikte straf is de administratieve geldsom. Het principe ‘de vervuiler betaalt’ is een goed principe, maar voor veel bedrijven is dit echter niet voldoende. Wij pleiten er dan ook voor milieudelicten beter te integreren binnen het strafrecht, zowel voor natuurlijke als voor rechtspersonen.  Georganiseerde misdaad  Ettelijke maanden lang werd in de Senaat gediscussieerd in de speciale onderzoekscommissie “Georganiseerde misdaad”.  Het Vlaams Blok was uiteraard tevreden dat nu ook de Senaat ontdekte dat er georganiseerde criminaliteit bestaat. Er was wel twee jaar studie nodig om te ontdekken dat het Vlaams Blok gelijk had in zijn onveiligheids- en misdaadanalyse, reeds omschreven in het begin van de jaren tachtig. Nadat reeds enkele maanden geleden de VLD onze vraag naar efficiëntere inzet van de politiediensten bijtrad via advertenties “meer blauw op straat”, volgen nu ook de andere partijen.  Uit het verslag van de onderzoekscommissie blijkt alleszins dat de misdaadgroepen welig tieren in België en dat onze steden draaischijven werden voor de georganiseerde misdaad in gans Europa.  Uiteraard werd in de commissie ook oeverloos gediscussieerd over hoe men nu juist georganiseerde misdaad zou definiëren. De commissie meende namelijk dat België een uitzondering vormt op de landkaart en dat dit land een eigen definitie nodig had van wat georganiseerde misdaad nu eigenlijk is. Er werden aan deze definitie talloze vergaderingen gewijd, gekoppeld aan de nodige hoorzittingen met experts, en aan de vergelijking met de buitenlandse definities. Het verslag besteedt hieraan, gekoppeld aan de omschrijving van criminele organisaties, 40 bladzijden. Was de zaak hiermee afgedaan? Neen, want nadat de onderzoekscommissie advies had uitgebracht aan de commissie Justitie, merkte de minister in die laatste commissie op dat België nu het enige land was binnen de Europese Unie dat voorbehoud maakte ten aanzien van de Europese definitie van criminele organisatie. Begrijpe wie kan!  In deze omstandigheden is het toch nog verbazingwekkend dat de commissie een inventaris aanreikte van de georganiseerde criminaliteit. Deze inventaris toonde de etnische lijnen aan waarlangs die georganiseerde misdaad verloopt. De opsomming vertrekt bij de Latijns-Amerikaanse organisaties, om verder te gaan met Turkse, joods-Russische, Italiaanse, Aziatische, Noord-Afrikaanse, Nederlandse, Pakistaanse en ex-Joegoslavische misdaadbendes. De naturalisatiegolf van de voorbije jaren zorgde er uiteraard voor dat ook heel wat organisaties die Belgisch worden genoemd, in feite bestaan uit personen die behoren tot een van de voornoemde volksgroepen. Het verslag wijst terecht op de etnische oorsprong van misdadigers, zelfs indien zij een Belgische identiteitskaart kunnen voorleggen.  Het Vlaams Blok wees erop dat de senatoren die, in een ander debat, de onvoorwaardelijke verdediging van illegalen op zich nemen, ook maar eens enige aandacht moeten besteden aan de georganiseerde misdaad. Bij de gevraagde regularisatie spreken de actiegroepen niet over de twee negerkindjes die opgevoerd worden om grootmoeders te vertederen. Zij spreken over de bendes waar men het in het Senaatsverslag over heeft. Zij willen degenen die deel uitmaken van de vele opgenoemde etnisch gestructureerde bendes regulariseren.  Ook en vooral inzake de georganiseerde misdaad moet worden vastgesteld dat er door de parketten en bewindvoerders een gedoogbeleid gevoerd wordt. Eind ’98 kon de Brusselse burgemeester de Donnéa nog zonder blozen beweren dat er op zijn grondgebied nauwelijks van enige georganiseerde criminaliteit sprake was. Een beter bewijs van de struisvogelpolitiek die tot op heden gevoerd werd, is nauwelijks denkbaar. Eén van de weinigen die daadwerkelijk een begin maakte van de bestrijding van de georganiseerde misdaad, was Johan Demol, die in de Schaarbeekse prostitutiebuurten de strijd tegen de pooiersbenden had aangevat. Dit was één van de belangrijkste redenen waarom Demol uiteindelijk werd buitengegooid.  De struisvogelpolitiek van de overheid heeft voor een deel ook te maken met het onvermogen van parketten en opsporingsdiensten om deze criminaliteitsvorm in kaart te brengen en te bestrijden. Niemand kan ontkennen dat de gerechtelijke diensten over veel te weinig manschappen en middelen, maar zeker ook over te weinig knowhow beschikken om zelfs maar te beginnen met een antimaffiastrijd. Toen in het najaar van 1998 een Antwerpse parketmagistrate zo eerlijk was dit toe te geven en openlijk verklaarde dat het Antwerpse gerecht niet opgewassen was tegen de georganiseerde criminaliteit, werd zij prompt teruggefloten door de minister van Justitie. Deze vond het optreden van de magistrate ongepast, maar hij bleek zelf niet in staat aan het parlement een ernstige verklaring te geven voor het onvermogen van het Antwerpse parket. Blijkbaar had de parketmagistrate vooral gezondigd tegen haar plicht om de schijn hoog te houden.  Vanzelfsprekend eist het Vlaams Blok dat ook in dit beleidsdomein komaf gemaakt zou worden met het bestaande gedoogbeleid. Er moet in een snel tempo aan een inhaalbeweging gewerkt worden en magistraten en politiemensen dienen dringend te worden bijgeschoold op het vlak van georganiseerde en internationale misdaad.  Het federaal parket dat momenteel op stapel staat en waarvoor het Vlaams Blok jarenlang gepleit heeft, dient van in het begin voldoende te worden uitgerust om de misdaadbendes te bestrijden, ook op internationaal niveau. Tevens moet er gestreefd worden naar een intensieve samenwerking tussen enerzijds de gerechtelijke diensten en anderzijds de fiscale opsporingsdiensten en de arbeidscontrole, zodat circuits van zwartwerk en fiscale fraude beter in verband kunnen gebracht worden met de misdaadorganisaties.  Bovendien moeten de parketten en politiediensten ruimere wettelijke armslag krijgen in deze materies, zodat meer gebruik kan gemaakt worden van pro-actieve recherche (d.i. voorbereidend onderzoek vooraleer er misdrijven gepleegd zijn) en infiltratiemethodes.  Natuurlijk is misdaadbestrijding ook een GRENSOVERSCHRIJDEND PROBLEEM. Al te veel misdadigers maken gebruik van verschillende in Europa geldende wetgevingen ter zake. Hieraan moet uiteraard een einde komen. Het Vlaams Blok is er dan ook voorstander van dat de strafwetgeving en de strafprocedures in Europa meer op elkaar zouden worden afgestemd. Weliswaar moeten gerecht en politie zoveel mogelijk nationale materies blijven, die onder controle moeten blijven staan van de nationale parlementen. Voor het Vlaams Blok is de uitbouw van een dienst zoals Europol onvermijdelijk, maar moeten de bevoegdheden van dit soort politiediensten - wegens de beperkte controle hierop - beperkt blijven tot het strikt noodzakelijke.  Het Akkoord van Schengen is een poging te komen tot centrale registratie van misdadigers, tot afspraken inzake visumbeleid en immigratie, en tot samenwerking tussen de verschillende douane- en politieautoriteiten. Voorlopig blijft nog veel hiervan dode letter. Onder meer de controle aan de buitengrenzen is nog altijd zeer slecht georganiseerd en allerminst effectief. Daarom moet elke lidstaat opnieuw het recht krijgen binnengrenzen te controleren inzake personenverkeer. In het bijzonder in gebieden die geteisterd worden door ernstige grenscriminaliteit, moeten opnieuw grenscontroles ingesteld worden. We denken hier aan de grensstreek met Noord-Frankrijk, die geteisterd wordt door voornamelijk Maghrebijnse misdaadbendes die vanuit Rijsel en omstreken opereren. Ook op dat vlak van de slachtofferhulp moeten er concrete afspraken gemaakt worden met de andere EG-landen om tot een daadwerkelijke Europese samenwerking te komen.  Verkeerscriminaliteit  Uiteraard hoort ook het normovertredend gedrag in het verkeer thuis in het veiligheidsdebat, al moet deze problematiek met grotere omzichtigheid worden bekeken. Tenzij men het heeft over daadwerkelijke verkeersagressie, kan men niet stellen dat verkeersinbreuken er op gericht zijn anderen te schaden.  Het Vlaams Blok pleit derhalve niet voor de invoering van het beginsel van zero-tolerantie in verkeerszaken. Dit zou trouwens tot een onmogelijke werkoverlast voor de parketten leiden. Het Vlaams Blok huivert dan ook bij het idee dat op termijn elke verkeerde beweging van een chauffeur door een zwarte doos zou worden geregistreerd en zou leiden tot een strafbaarstelling.  Het Vlaams Blok is niet gekant tegen de invoering van een dergelijke ‘black box’ op zich, doch deze gegevens zouden enkel mogen aangewend worden om de waarachtigheid van externe controles te verifiëren en om de aansprakelijkheid te onderzoeken bij aanrijdingen.  Het Vlaams Blok is wel gekant tegen de zogenaamde ‘administratieve afhandeling’ van verkeersboetes. Zulks kan o.i. enkel bij gedrag dat geen enkel risico inhoudt voor derden (bv. foutparkeren), maar is uit den boze bij gevaarlijk rijgedrag. Zulke routinematige ‘administratieve benadering’ zou immers een banalisering betekenen van de normoverschrijding. Gezien het zeer hoge aantal verkeersslachtoffers in dit land, zou zulks absoluut onverantwoord zijn. Vanuit bepaalde hoeken wordt een dergelijke afhandeling bepleit met het oog op de ontlasting van de parketten. Dit kan gemakkelijk ondervangen worden door de toevoeging van bijkomende administratieve krachten aan de parketten. Het Vlaams Blok pleit er bovendien voor dat zware verkeersovertredingen veel langer zouden blijven staan op het strafblad. Vandaag bestaat er al een uitwissing na amper drie jaar, waardoor de strafrechter zich geen beeld kan vormen over iemands rijpatroon.  Het Vlaams Blok is ook niet enthousiast over de koppeling van boetes aan het inkomen. Dit zou alleen maar tot verdere vertraging en heel wat meer bureaucratie leiden. Bovendien zouden handige fraudeurs de dans weer eens kunnen ontspringen.  In geval van moedwillige recidive, zou de strafrechter wel meer mogelijkheden ter beschikking moeten hebben om bemiddelde normovertreders een straf op te leggen die beter in verhouding staat tot hun inkomen.  Meer in het algemeen wenst het Vlaams Blok dat ook in verkeerszaken de procedures veel sneller zouden verlopen. Bij ernstige recidive of bij ongelukken waarbij zware fouten ten laste gelegd kunnen worden, dient de rechter de mogelijkheid te krijgen het rijbewijs veel langer in te trekken dan vandaag.  Onze voorstellen  1.  Het Vlaams Blok eist een breuk met het huidige gedoogbeleid t.a.v. de criminelen en eist de invoering van een beleid van zero-tolerantie, zowel vanwege de politiediensten als vanwege de parketten. Het seponeringsbeleid moet streng gecontroleerd worden en de parketten moeten de mensen en de middelen krijgen om veel sneller op te treden en criminelen langer vast te houden.  2.  Het snelrecht voor eenvoudige vergrijpen moet intens gestimuleerd worden. Alternatieve straffen bij recidive moeten onmogelijk gemaakt worden.  3.  De wet Lejeune (die de voorwaardelijke invrijheidstelling regelt) moet worden afgeschaft net als de andere formules die de vervroegde vrijlatingen in de hand werken. Voor criminelen die zich tijdens de gevangenschap slecht gedragen, moet de mogelijkheid van strafverzwaring worden ingevoerd.  4.  Het Vlaams Blok eist een noodplan voor justitie, waarbij de nodige middelen worden uitgetrokken voor bijkomende gevangenissen en voor een veel intensievere begeleiding en controle van de gevangenen en de ex-gevangenen.  5.  Harde aanpak van de jeugdcriminaliteit, o.m. via snelrechtprocedures, verlaging van de strafrechtelijke meerderjarigheid en oprichting van specifieke jeugdgevangenissen, gekenmerkt door een strenge behandeling, aangepast aan de leeftijd, maar met oog voor opvoedkundige aspecten.  6.  Ombuigen van het vervagend normbesef door de verantwoordelijkheid van ouders, jeugdhuizen, scholen en jeugdbewegingen te beklemtonen.  7.  Het Vlaams Blok eist dat het aandeel van vreemdelingen in de criminaliteit in de statistieken zichtbaar blijft. De nationaliteit van ‘nieuwe Belgen’ die crimineel gedrag vertonen, moet sneller worden ingetrokken.  8.  Optimale rechtspositie voor slachtoffers van misdrijven en hun nabestaanden.  9.  Druggebruik, -bezit en -handel moeten in het strafrecht blijven. Het gedoogbeleid moet onmiddellijk gestopt worden.  10. Kindermoordenaars moeten onmiddellijk een effectieve levenslange gevangenisstraf krijgen. Geen strafvermindering of gratie voor kinderverkrachters.  11. Snelle integratie van alle politiediensten. Belangrijkste opdracht blijft de misdaadbestrijding. Om die taak te kunnen vervullen, moet de overheid investeren in personeel en werkingsmiddelen. Alle gegevens moeten in een centraal computersysteem worden opgeslagen.  12. De Europese misdaadbestrijding dient strak gecoördineerd te worden. In kritieke zones moeten er opnieuw grenscontroles komen.  1.  Justitie      JUSTITIE      Belgische laksheid en immobilisme  Het onderzoek naar de Bende van Nijvel en de Dutroux-affaire brachten op een tragische wijze aan het licht dat het Belgisch gerecht een puinhoop is. De structuren van Justitie in dit land dateren uit de negentiende eeuw, waardoor er van een moderne en efficiënte werking van het gerecht, waar de bevolking terecht naar vraagt, geen sprake is.  Het gebrek aan efficiëntie dat we bij tal van functionarissen binnen dat gerecht vaststellen, is niet alleen te wijten aan de verouderde structuren, maar zeker ook aan de kanker van de politieke benoemingen. Deze typisch Belgische ziekte, waarbij inzake benoemingen en bevorderingen niet de bekwaamheid voorop staat doch de politieke aanhorigheid, heeft ervoor gezorgd dat er binnen het gerechtelijk apparaat tal van sleutelposten bekleed worden door politieke creaturen die in een normaal land nooit op dat niveau geraakt zouden zijn. Deze politisering heeft in belangrijke mate bijgedragen tot de paraplumentaliteit die het Belgisch overheidsapparaat zo kenmerkt: elkeen tracht zich op het juiste moment in te dekken tegen kritiek en controle en schuift de verantwoordelijkheid door op de andere. Iedereen beschermt iedereen, de fouten blijven toegedekt, het amateurisme blijft domineren. De commissie Dutroux heeft deze ziekte in haar tweede rapport scherp geanalyseerd.  Daarnaast kan men niet om het feit heen dat het departement Justitie jarenlang schromelijk verwaarloosd werd. In plaats van tegemoet te komen aan de groeiende nood van de bevolking, aan juridische bijstand en rekening te houden met de bijkomende taken die Justitie op zich moet nemen, lieten de regeringen van CVP, SP, VLD en VU de begroting van Justitie tussen 1978 en 1990 in reële waarde steeds verder afnemen. Resultaat is dat de infrastructuur van dit departement uiterst belabberd is en dat de aantrekkingskracht om een job uit te oefenen binnen deze sector sterk is verminderd.  Het gebrek aan beleid inzake justitie is vooral te verklaren door het feit dat deze materie, die nochtans onmiskenbaar een ‘persoonsgebonden’ aangelegenheid is, federaal werd gehouden. De grote meningsverschillen die er in dit beleidsdomein bestaan tussen Nederlandstaligen en Franstaligen, hebben iedere wezenlijke vooruitgang tegengehouden en zorgden voor een totaal immobilisme. Er kan niet ontkend worden dat er onder druk van de omstandigheden – eerst de ontdekking van de gruwelijke kindermoorden en nadien de ontsnapping van Dutroux – enige versnelling optrad. Toch zorgt precies de unitaire structuur ervoor dat Vlaanderen de trein van de modernisering mist. Zo is het Octopusakkoord op vlak van justitie een halfslachtig compromis dat ons opzadelt met een Frans benoemings- en bevorderingssysteem dat allerminst een einde stelt aan de politisering.  Het enige vlak waar de voorbije 20 jaar wél een opvallend beleid werd gevoerd, was dat van de strafuitvoering: steeds sneller werden de gevangenen opnieuw op de samenleving losgelaten en steeds meer veroordeelden werden door allerlei kunstgrepen uit de gevangenis gehouden. Dit laksisme ligt mee aan de basis van de ontzettende vlucht die de criminaliteit in dit land in die periode heeft genomen. Deze problematiek is voor het Vlaams Blok van een dermate groot belang dat hieraan een apart hoofdstuk gewijd is. U kan er onze voorstellen inzake het strafbeleid in weervinden.  Hierna volgen enkele krachtlijnen i.v.m. de rest van het justitiebeleid.   Dringend een Vlaamse justitie  Zoals bekend bepleit het Vlaams Blok de totale boedelscheiding en het integraal opdoeken van de Belgische staat. In afwachting daarvan dient het justitieel beleidsdomein zo snel mogelijk te worden toebedeeld aan de gemeenschappen. De eis van een snelle splitsing wordt kracht bijgezet door o.m. volgende argumenten.  1)  Justitie is ook in andere federale staten (Verenigde Staten, Duitsland, Groot-Brittannië, Zwitserland,…) een materie die thuis hoort bij de deelstaten.  2)  Omtrent tal van zaken die met justitie te maken hebben, stellen we vast dat Vlamingen en Walen diametraal tegenovergestelde visies hebben. Dit is recent nog gebleken inzake diverse tuchtdossiers, de kwestie van benoemingen, het vervolgingsbeleid (de zgn. autonome politionele afhandeling), de kwestie van de verjaring en de strafvordering, de onbemande camera’s, het rijbewijs met punten, de jeugdcriminaliteit, amnestie, … Deze tweespalt leidt voortdurend tot een blokkering van het beleid of tot onwerkbare compromissen. De Vlaams-Waalse tegenstellingen kwamen op een opvallende wijze aan het licht via uitlatingen van de Antwerpse procureur-generaal Dekkers i.v.m. de gebrekkige werking van het College van procureurs-generaal. Daarnaast was er ook het opvallende pleidooi van Tony van Parys vlak voor zijn aantreden als minister van Justitie.  3)  Vlaanderen en Wallonië beschikken reeds over tal van bevoegdheden waaraan strafrechterlijke aspecten verbonden zijn. Door het behoud van het strafbeleid op federaal niveau, kan hieraan nauwelijks uitvoering gegeven worden. Belangrijke materies behoren momenteel tot beide niveaus. Dat is onder meer het geval voor de jeugddelinquentie, de slachtofferzorg, de rechtsbijstand, de drugproblematiek, … Door deze versnippering van bevoegdheden kan er helemaal geen coherent beleid gevoerd worden. Zo kan er door de lakse Waalse politiek m.b.t. de jeugdcriminaliteit geen efficiënte strategie tegen deze plaag worden uitgebouwd. Deze versnippering wordt momenteel gedeeltelijk verholpen via ingewikkelde verdragen tussen de federale overheid en de gemeenschappen. Een volledige toebedeling van Justitie aan Vlaanderen en Wallonië zou veel logischer zijn.  4)  Dat er ook binnen Justitie communautaire scheeftrekkingen bestaan, zodat Wallonië sterk bevoordeeld wordt, is niet echt verwonderlijk. Op de 2170 magistraten (cijfer begin ’98) waren er 1184 Vlamingen en 986 Franstaligen, hetzij een verhouding 55/45. Indien Vlaanderen op een zelfde wijze bediend zou zijn als Wallonië, dan leverde dit een extra op van liefst 295 Nederlandstalige magistraten. Vlaamse magistraten hebben verhoudingsgewijs minder kans om door te stoten naar de top van de magistratuur, aangezien in het hoogste rechtscollege (Hof van Cassatie, Arbitragehof) pariteit bestaat. Nochtans zijn ruim 65% van de dossiers bij Cassatie Nederlandstalig.  Een splitsing van Justitie zou meteen een einde maken aan de scheeftrekkingen en zou er zeker toe leiden dat de Walen zelf moeten opdraaien voor hun verspilzucht.  Octopus: Belgische verankering  Het fameuze Octopusakkoord maakt allerminst een begin met de splitsing van Justitie. Met de Hoge Raad krijgen we integendeel een versteviging van het Belgisch niveau, waarmee de Vlaamse meerderheid eens te meer aan banden wordt gelegd. Dit machtige orgaan wordt immers paritair samengesteld, waardoor het voor de Vlamingen (60% van de bevolking) nog maar eens onmogelijk wordt gemaakt om de normale, democratische meerderheidsregels te laten spelen en de meer moderne, minder formalistische Vlaamse opvattingen inzake justitie ingang te doen vinden. De Volksunie tracht de indeling van de Hoge Raad in Nederlandstalige en Franstalige afdelingen voor te stellen als een stap naar Vlaamse autonomie, maar dat is het allerminst. Dat Vlaamse kandidaat-magistraten door Vlamingen worden voorgedragen voor benoeming, is immers nu reeds het geval. De structuren van de rechtbanken, de indeling en de opvulling daarvan, het aantal magistraten, de omkadering, de wetgeving en de financiering blijven unitair. Het Belgisch gerechtelijk apparaat blijft één en ondeelbaar, één monolithisch blok, waardoor het voor Vlaanderen nog steeds onmogelijk blijft een eigen rechtscultuur te ontwikkelen, ondanks de levensgrote verschillen in opvattingen tussen Vlaanderen en Wallonië.  We kregen de grootste justitie-onderhandelingen ooit, die uitmondden in een pact waarmee de betrokken partijen ook de volgende legislatuur willen domineren. Volksunie en VLD waren erbij, het klimaat was gunstig (denken we maar aan de uitlatingen van Tony Van Parys), maar het resultaat op Vlaams gebied is… niets. Geen verandering in de onhoudbare situatie in Brussel. Geen beëindiging van de totaal achterhaalde pariteit bij het Hof van Cassatie of van de achteruitstelling van de Vlamingen in de andere rechtbanken. Geen kans op ontwikkeling van een eigen Nederlandstalige rechtscultuur. Niet de minste vooruitgang inzake amnestie.  De advocaten tonen de weg  Waar het Belgisch immobilisme inzake justitie nog het best tot uiting kwam, was binnen de Nationale Orde van Advocaten. De Vlaamse advocaten (op een paar Gentse fossielen na) stelden vast dat deze Orde een NON-beleid voerde en compleet afwezig bleef in het grote justitiedebat dat losbarstte na de ontdekking van de vermoorde kinderen. De onrechtvaardige verdeling van de pro Deo-gelden was voor hen de druppel die de emmer deed overlopen. Zij zegden de Nationale Orde vaarwel en richtten hun eigen organisatie op. Naast het Vlaams Blok schreven ook de andere partijen een wetsvoorstel dat voorzag in de splitsing van de Nationale Orde, maar dit belandde in de schuif van de commissie Justitie en bleef er tot op vandaag liggen. VLD, VU, SP en CVP maakten van deze noodzakelijke hervorming van de Orde, die met aandrang gevraagd wordt door nagenoeg alle Vlaamse advocaten, geen punt tijdens de Octopusbesprekingen. De CVP is zelfs teruggekomen op haar oorspronkelijk standpunt en stelt in haar verkiezingsprogramma (dd. 26 februari 1999) een federaal vertegenwoordigend orgaan voor de advocaten voorop.   Brussel en Halle-Vilvoorde: een snelle oplossing  De situatie in het gerechtelijk arrondissement Brussel-Halle-Vilvoorde is niet langer houdbaar. De vorige ministers van Justitie waren vanaf halfweg de jaren ’70 allemaal Franstalig en zij benoemden steevast Franstalige magistraten die niet aan de verplichte tweetaligheid voldeden. Mede hierdoor werd vooral het Brussels parket een Franstalig bastion, wat tot een zeer gebrekkige samenwerking leidde met de Vlaamse politiekorpsen van Halle-Vilvoorde. De Vlaamse Gordel rond Brussel werd en wordt schromelijk verwaarloosd door dit parket. Dat het Brussels parket slecht functioneert, heeft overigens niet alleen te maken met de onbekwaamheid van de huidige procureur. Het gaat om een mastodont, die door één persoon onmogelijk ordentelijk kan geleid worden.  Na een arrest van de Raad van State werd toenmalig Justitieminister De Clerck verplicht de taalwetgeving opnieuw na te leven, waardoor moest worden vastgesteld dat vooral langs Franstalige kant tal van vacatures leeg bleven. Het gebrek aan perfect tweetalige magistraten doet zich evenwel ook voor aan Vlaamse kant.  Om al deze redenen eist het Vlaams Blok een splitsing van de Brusselse rechtbank en parket naar het model van de Brusselse balie. M.a.w. in een Nederlandse rechtbank voor Brussel-Halle-Vilvoorde en een Franstalige voor Brussel-19. Het Vlaams Blok pleit dus niet voor een apart centraal justitiepaleis in Halle-Vilvoorde. Een decentralisatie van bepaalde afdelingen (kamers van de arbeidsrechtbank, rechtbank van koophandel) naar Halle en Vilvoorde behoort evenwel tot de mogelijkheden.  Voor het Vlaams Blok wordt ook het parket best op een gelijkaardige, asymmetrische of horizontale wijze gesplitst. Hiermee kan voorkomen worden dat de Brusselse Nederlandstaligen geminoriseerd zouden worden. Een dergelijke splitsing sluit ook aan bij de gedachte dat justitie gecommunautariseerd moet worden (toebedeeld aan de gemeenschappen) en niet geregionaliseerd (toebedeeld aan de gewesten). Het Vlaams Blok bepleit tevens de toevoeging van het gerechtelijk arrondissement Nijvel aan het ressort van het Hof van Beroep van Bergen.  Zolang de Brusselse rechtbanken niet gesplitst zijn, kan er van enige bijstelling van de taalwetten (bijvoorbeeld de vereiste dat 2/3 van alle magistraten tweetalig zou zijn) niet geraakt worden.   Een hoog gekwalificeerde én gedepolitiseerde magistratuur  Inzake benoemingen en bevorderingen van magistraten bepleit het Vlaams Blok het Nederlandse model. Naast strenge selectie via een langdurige opleiding in de magistratenschool, worden de concrete benoemingen en bevorderingen er voorbereid door speciale selectiecommissies die ‘ad hoc’ voor elke benoeming afzonderlijk worden samengesteld. Dit gebeurt op een gedecentraliseerde wijze, op het niveau van de betrokken rechtbank. Voor iedere vacature wordt aldus nagegaan welke de bekwaamste kandidaat is. Politieke of filosofische overtuiging speelt op geen enkel moment enige rol. Dit leidt in Nederland tot algemene tevredenheid én tot een uiterst bekwaam en onafhankelijk magistratenkorps.  Het zogenaamde Octopusakkoord, waarvan het Vlaams Blok werd uitgesloten, leidt helemaal niet naar een depolitisering. Naar Frans voorbeeld heeft men een Hoge Raad voor Justitie ingesteld die moet instaan voor de benoemingen en de bevorderingen. Het Vlaams Blok is uitdrukkelijk voorstander van zo’n Hoge Raad, wanneer zijn rol beperkt wordt tot het verlenen van advies aan regering en parlement, het controleren van de werking van het gerecht en het vaststellen van benoemingscriteria. De Octopuspartijen hebben aan deze raad ook de bevoegdheid verleend inzake de benoemingen en bevorderingen zelf, zodat dit orgaan een supermachtige, centraliserende instantie wordt.  Via deze weg kan men, meer dan ooit voorheen, de rechterlijke ambten verdelen volgens de gekende “politieke en filosofische criteria”. De invloed van het centralistische Frans model van de Conseil Supèrieur de la Magistrature is alomtegenwoordig. Naar ‘goede’ Belgische gewoonte haalt men de inspiratie uit het zuiden en wordt het Nederlandse model hooghartig weggewuifd.  Partijpolitieke greep groter dan ooit  De Hoge Raad voor Justitie zal voor de helft bestaan uit magistraten en voor de helft uit politieke afgevaardigden die door de Senaat worden aangeduid. Dit is op zich reeds een eigenaardige samenstelling: op uitdrukkelijke vraag van de Raad van Europa wordt dit soort belangrijke controleorganen in alle Europese landen bevolkt door een meerderheid van magistraten, precies om de onafhankelijkheid van het gerecht te verzekeren en de greep van de partijpolitiek in te perken. In dit land tracht men het gerechtelijk apparaat echter steeds verder te reduceren tot een verlengstuk van de traditionele politieke partijen, hetgeen het vertrouwen van de bevolking in het gerecht als onafhankelijke instantie nog verder zal doen slinken. De Senaat krijgt bovendien een zeer ruime keuzevrijheid in het aanstellen van de leden van de Hoge Raad.  Deze Hoge Raad zal dan ook grotendeels bevolkt worden door politieke horigen. Net zoals in het Arbitragehof zullen ook oud-parlementsleden er deel van uitmaken. Hun eerste en belangrijkste opdracht – dat blijkt overduidelijk uit de Franstalige tussenkomsten in het Parlement - bestaat erin de aanwezigheid van voldoende partijgetrouwen binnen het gerechtelijk apparaat te verzekeren en de klassieke Belgische evenwichten te handhaven. Het benoemingsbeleid zal in de toekomst dan ook meer dan ooit politiek gekleurd zijn, zodat er van de beloofde depolitisering niets in huis komt. De voornamelijk Waalse ‘afspiegelingsidee’, die stelt dat de rechtbanken een getrouwe kopie moeten vormen van de krachtverhoudingen in het Parlement, heeft het dus volledig gehaald op de visie dat uitsluitend bekwaamheid en deskundigheid mogen meespelen. De blijvende politieke etikettering is dus verzekerd. De koek zal alleen een stuk geraffineerder verdeeld worden dan vandaag.  Een aparte magistratenschool.   Ook i.v.m. de opleiding en vervolmaking van de magistraten kijkt het Vlaams Blok naar Nederland. Waar de magistratenopleiding bij ons drie jaar duurt, is dat in Nederland zes jaar en gebeurt de selectie op grond van zeer strenge bekwaamheidscriteria. De magistraten in spe lopen er stage in rechtbanken, parketten, advocatenkantoren, bedrijven,… De lessen worden gecentraliseerd in een gebouwencomplex in het Nederlandse Zutphen. Ook de (verplichte) vervolmakingcursussen voor de Nederlandse magistraten worden op deze plaats gegeven.  Bij ons heeft men eindelijk begrepen dat er dringend werk moet gemaakt worden van de opleiding en bijscholing van onze magistraten, doch het ziet er naar uit dat dit beperkt zal blijven tot wat cursussen aan de bestaande universiteiten. Typisch Belgisch dus: geen al te drastische hervorming, niet te veel kosten, geen al te hoge eisen en vooral geen breuk met de bestaande verzuiling. Tegen de oprichting van een aparte magistratenschool wordt aangevoerd dat dit de kastevorming bij de magistraten in de hand zou werken. De praktijk in Nederland bewijst het tegendeel. Kastevorming wordt daar trouwens ook nog via een andere weg tegengegaan. De helft van de nieuwe magistraten wordt er extern gerekruteerd (advocaten, bedrijfsjuristen, …) via examens. In tegenstelling tot bij ons kunnen deze externen ook solliciteren voor hogere functies binnen de magistratuur.  Wil men kwalitatieve magistraten aantrekken, dan moet men dit beroep ook voldoende interessant maken. Het gaat niet op dat onze magistraten qua verloning onderaan de Europese staart bengelen, net boven Griekenland. Magistraten moeten bovendien over de nodige infrastructuur, documentatie en bijstand beschikken (zie verder).   Een nieuwe structuur  De kloof tussen bevolking en gerecht wordt mede veroorzaakt door de bijzonder ingewikkelde structuur van het gerecht en de complexiteit van de procedures. Hierdoor is voor vele burgers zelfs de inleiding van een procedure onbegonnen werk. De stap naar een advocaat is voor heel wat mensen, ook voor bemiddelden, dan weer te groot. Het Vlaams Blok pleit daarom voor een sterke vereenvoudiging van de gerechtelijke structuur. Per arrondissement zouden arbeidsrechtbanken gefusioneerd moeten worden tot één centrale rechtbank, in die mate dat er niet meer gepleit moet worden over bevoegdheidsconflicten en dat procedures op één centrale plaats kunnen ingeleid worden. Ook procedures voor de vrederechter zouden aldus ingeleid moeten kunnen worden, hoewel het Vlaams Blok uitdrukkelijk pleit voor de handhaving en zelfs de versterking van de vredegerechten (zie verder). Voor de bevolking en de advocaten zou er ook één centrale griffie moeten bestaan. Een dergelijke centralisering (die vanzelfsprekend geen interne opdeling en specialisatie in de weg staat), alweer gebaseerd op de huidige gang van zaken in Nederland, zou de toegankelijkheid en de doorzichtigheid van het gerecht sterk doen toenemen en zou drempelverlagend werken.  Een en ander sluit geen decentralisatie uit. Zo zou de bestaande behandeling van politiezaken, arbeidszaken of geschillen inzake koophandel op diverse plaatsen in de arrondissementen behouden of zelfs uitgebreid moeten worden.  Binnen deze centrale rechtbank zou ook een administratieve kamer moeten ingericht worden. Momenteel bestaat er voor administratieve procedures over heel het land slechts één rechtbank, met name de Raad van State. Door de enorme werkoverlast ontstond een gigantische achterstand (procedures duren voor Nederlandstalige kamers doorgaans vijf jaren), waardoor veel burgers ontmoedigd raken en niet meer de moeite doen om een overheidshandeling aan te vechten.  Dit speelt natuurlijk in het voordeel van de traditionele partijpolitiek, waar men kritiek op het gevoerde beleid moeilijk kan verdragen. Het Vlaams Blok wil dat op korte termijn met deze schrijnende situatie komaf wordt gemaakt. Dit betekent niet dat er voor een administratief beroep geen bijzondere regels gelden. Wel moeten deze zoveel mogelijk worden afgestemd op de gemeenrechtelijke procedureregels. Het kan niet langer dat de overheid zich onaantastbaar waant. Overigens dient in dit kader te worden gemeld dat er tot op heden van geen enkele objectivering (laat staan depolitisering) van de benoemingen voor de Raad van State sprake is: de benoemingen voor deze instelling blijven - ook na Octopus - het werk van het parlement. Zeker inzake administratief beroep is een objectivering van de benoemingspolitiek een dringende noodzaak; de bevolking moet de geruststelling krijgen dat een onafhankelijk gerecht haar tegen willekeurig overheidsoptreden beschermt.  Het Vlaams Blok bepleit uitdrukkelijk het behoud van aparte vredegerechten. Deze magistraten, die dicht bij de bevolking staan en daarom ook nog steeds het vertrouwen van de publieke opinie genieten, vervullen een onvervangbare, want verzoenende rol in onze samenleving. Het Vlaams Blok pleit voor een versterking van de rol van vrederechter. Zo zouden alle vorderingen met een waarde onder de 100.000 BEF aan de vrederechter moeten toekomen. Wel dient op termijn komaf gemaakt te worden met het systeem van plaatsvervangende vrederechters. Dit zijn advocaten die een deel van het werk van de vrederechter op zich nemen en aldus een buffer vormen tegen overlast. Zij worden vandaag nog altijd op een vrij arbitraire wijze aangesteld. Partijkaarten spelen hierbij nog steeds een rol. Het werk van deze plaatsvervangers moet worden overgenomen door professionele magistraten die, eventueel op meer plaatsen tegelijk, aan de vrederechters worden toegevoegd.  De structuur van het Openbaar Ministerie heeft de voorbije jaren grondige wijzigingen ondergaan. Zo werd het College van procureurs-generaal opgericht, dat het strafbeleid moet stroomlijnen. Het Vlaams Blok is voorstander van een dergelijke stroomlijning, maar is tegelijk van oordeel dat hierbij een veel te grote macht werd toebedeeld aan de minister van Justitie, waardoor niet alleen strafwetten buiten werking gesteld kunnen worden, maar ook de kiemen gelegd worden voor een partijpolitiek vormingsbeleid. Dit standpunt wordt nader uitgewerkt in ons hoofdstuk “Veiligheid”.  Nog veel sceptischer staat het Vlaams Blok tegenover de zogenaamde verticale integratie van het Openbaar Ministerie. De hoorzittingen die hieromtrent gehouden werden in de Senaat, hebben aangetoond dat deze hervorming al te snel in elkaar is geknutseld en ontbloot is van iedere werkelijkheidszin. Door de ontmanteling van de parketten-generaal zal er nog veel meer werk op de schouders van de lagere parketmagistraten terechtkomen. Daardoor krijgen we bijkomende vertragingen en zal het strafrechtelijk beleid zeker niet meer gestroomlijnd verlopen. Het Vlaams Blok vreest dan ook voor een totale desorganisatie gedurende verschillende jaren. In plaats van de hele structuur overhoop te gooien, zou men beter zorgen voor een drastische ondersteuning van de parketten via bijkomende mensen en middelen. Pas in een latere fase kan worden nagegaan of deze ‘verticale integratie’ nog noodzakelijk is. Het Vlaams Blok drukt trouwens zijn bekommernis uit over de naleving van de rechten van de verdediging wanneer eenzelfde dossier zowel in eerste aanleg als in beroep door eenzelfde parketmagistraat wordt behandeld; dan worden de kansen op een meer objectieve en onafhankelijke behandeling van het dossier sterk beperkt.  Het Vlaams Blok is wel gelukkig met de oprichting van een federaal parket. Via deze weg kunnen georganiseerde misdaad en criminaliteitsvormen die de arrondissements- en de landsgrenzen overstijgen veel efficiënter worden aangepakt. Het Vlaams Blok bepleitte deze idee als gulden middenweg tussen de centralistische visie van de socialisten, die de huidige parketten wilden afschaffen, en de oubollige standpunten van de CVP, die verstard vasthield aan de baronieën van de 27 procureurs. De ontsnapping van Dutroux was noodzakelijk om in dit dossier beweging te krijgen.   Een nieuwe mentaliteit  Een niet onaanzienlijk deel van de magistratuur is tot op heden gekenmerkt door een bijzonder oubollige, zelfs aftandse mentaliteit. Zeker de top van de magistratuur lijkt nog steeds vastgeroest in het verleden. Hoewel rechters bijna per definitie een behoudsgezinde functie hebben (zij moeten het bestaande recht in praktijk brengen en de wil van de wetgever doen respecteren), is het toch hard nodig dat de moderne tijd zijn intrede doet binnen deze wereld.  Een belangrijke oorzaak van het huidige immobilisme en het Belgisch formalisme, ligt in het feit dat Justitie nog een FEDERALE MATERIE is. Het hoge woord binnen het Hof van Cassatie wordt nog altijd door Franstaligen gevoerd, die nauwelijks Nederlands kennen. Hoger werd reeds uitvoerig aangetoond dat er dringend een Vlaams justitiebeleid op poten moet gezet worden. Via deze weg zou Vlaanderen aansluiting kunnen vinden bij het efficiënte en veel minder formalistische rechtsdenken in Nederland. Binnen het Belgisch kader valt te vrezen dat de trein van de modernisering veel langer op zich zal laten wachten.  Het Vlaams Blok bepleit een GROTERE TOEGANKELIJKHEID van het gerecht op diverse domeinen. Vooreerst is er de voorgestelde eenheidsrechtbank (zie hoger). Daarnaast moeten de rechtbanken permanent voorlichtingsbrochures ter beschikking houden waarin de elementaire procedureregels worden uitgelegd en waarin duidelijkheid wordt geschapen over de verschillende wijzen waarop bijstand kan worden verleend.  Gerechtelijke akten, dagvaardingen, deurwaardersexploten moeten in een hedendaagse taal geformuleerd worden. Ook de vonnissen en de arresten (vooral deze van het Hof van Cassatie), moeten in een beter begrijpelijk Nederlands gesteld worden. De gerechtelijke procedures dienen waar mogelijk te worden geharmoniseerd en vereenvoudigd en nietigheidsgronden dienen zo veel mogelijk beperkt te worden. Er moet m.a.w. komaf gemaakt worden met het overdreven formalisme dat ons recht vandaag kenmerkt.  Voorts moet het onthaal in de justitiepaleizen op een vriendelijke en veel correctere wijze verlopen. Elkeen die daarom vraagt moet een overzichtelijk plan kunnen krijgen van de diverse zittingzalen in het justitiepaleis. Ook moet er snel werk worden gemaakt van een grondige renovatie van de bestaande rechtbanken en gerechtshoven. In dit kader kan gesteld worden dat het Vlaams Blok zeer sceptisch staat tegenover de uitbouw van de zogenaamde ‘justitiehuizen’. Zij zijn vooral het paradepaardje van voormalig justitieminister De Clerck. Binnen deze gebouwen wilde hij zowel de rechtsbijstand als alle nieuwe diensten waarin de zogenaamde justitie-assistenten werkzaam zijn (probatie, begeleiding van ex-gedetineerden, slachtofferhulp, ...), samenbrengen. O.i. worden hier verkeerde prioriteiten gelegd en tracht men via de snelle inrichting van deze gebouwen de aandacht af te leiden van de schabouwelijke toestand waarin onze echte justitiehuizen, de hoven en rechtbanken, verzeild zijn geraakt.  Het Vlaams Blok kant zich niet tegen de centralisatie van een aantal diensten, doch wenst dat dit zoveel mogelijk gebeurt binnen of nabij de bestaande gerechtsgebouwen. De rechtsbijstand hoort evenwel in eerste instantie thuis op het lokale niveau: de eerste rechtshulp zou zoveel mogelijk via de OCMW’s moeten ter beschikking gesteld worden. Rechtshulp via het pro Deo-systeem zou zoveel mogelijk aangeboden moeten worden op het niveau van het vredegerecht (zoals dit nu reeds op een aantal plaatsen het geval is). Dit niveau staat veel dichter bij de burger, waardoor de drempel aanzienlijk verlaagd wordt. Voor het Vlaams Blok valt deze problematiek grotendeels onder de materie "bijstand aan personen", zodat ze nu reeds ressorteert onder de gemeenschappen. Dit is ook het geval voor de slachtofferproblematiek. Een opvang van deze mensen in de nabijheid van hun woning (via politie, OCMW of vredegerecht) lijkt beter aangewezen dan een verre verplaatsing naar het stadscentrum.  Hoger werd reeds gesteld dat het Vlaams Blok een betere opleiding eist van de MAGISTRATEN. Daarnaast moet werk worden gemaakt van een intensieve, regelmatige en goed georganiseerde bijscholing van de magistraten. Via de magistratenschool zouden deze mensen zich tevens de moderne technieken inzake informatica en management kunnen eigen maken. Het Vlaams Blok bepleit overigens een veel betere ondersteuning van de magistraten. Zij dienen te beschikken over goed uitgeruste bibliotheken en moeten via de modernste communicatietechnieken terecht kunnen in alle juridische informatiebestanden. Voor de voorbereiding van zijn vonnissen moet elke magistraat op termijn ondersteund worden door een referendaris, een juridisch geschoolde medewerker. Dit lijkt, behalve voor het openbaar ministerie en de onderzoeksrechters, een betere oplossing dan de voortdurende uitbreiding van het magistratenkader.  Inzake de gerechtelijke achterstand bepleit het Vlaams Blok de snelle invoering van objectieve meetinstrumenten waarmee deze achterstand gemeten kan worden. Ook via deze weg kan wat gedaan worden aan de Vlaams-Waalse scheeftrekkingen. Het Vlaams Blok is geen voorstander van de huidige inschakeling van advocaten als plaatsvervangende rechters op het niveau van de hoven van beroep. Dit schept bij de rechtsonderhorige alleen maar verwarring. Het Vlaams Blok bepleit de vorming van een extra korps "toegevoegde magistraten", die tijdelijk kunnen inspringen op plaatsen waar er overlast is. Ook binnen het gerecht moeten flexibiliteit en mobiliteit, zeker voor jonge magistraten, sleutelwoorden worden.  Een deel van de achterstand is tenslotte te wijten aan vertragingsmanoeuvres van de raadslieden. Daarom moeten aan de voorzitters van de rechtbanken extra mogelijkheden gegeven worden om het verloop van een procedure te bespoedigen.  Tenslotte eist het Vlaams Blok een betere organisatie van de gerechtelijke expertises. Het wantrouwen van de bevolking in het gerecht heeft immers vaak ook te maken met treuzelende experten en ondeskundige rapporten. Momenteel kan haast iedereen als expert naar voor geschoven worden. Getuige daarvan de bedrijvigheid van Nihoul als deskundige in de bouwaangelegenheden. Het Vlaams Blok pleitte reeds jaren geleden voor een degelijke regeling van de gerechtelijke expertises en een efficiënte controle op de expertenlijst. Ondanks herhaalde beloften hebben de opeenvolgende ministers van Justitie hier nog steeds geen werk van gemaakt.  Inzake het tuchtrecht kan het Vlaams Blok zich grotendeels scharen achter de wetswijzigingen die recent werden uitgewerkt en die zouden moeten leiden naar een daadwerkelijke bestraffing van slecht werkende magistraten. Ook hier hangt evenwel veel af van de broodnodige mentaliteitswijziging. Hoog tijd dat de bevoegde tuchtoverheden hun verantwoordelijkheid opnemen. Het Vlaams Blok blijft het laffe gedrag aanklagen van de opeenvolgende ministers van Justitie en Binnenlandse Zaken t.a.v. de magistraten en politiemensen die blunderden in de zaak Dutroux en de zaak Loubna. Het slechte voorbeeld dat CVP en SP ter zake gaven, niet in het minst door de voordracht van Wathelet als Europees rechter, zal onvermijdelijk nog lange tijd afstralen op de wijze waarop het tuchtrecht in dit land wordt uitgeoefend.   De financiële kant: een noodplan voor Justitie  Ondanks de Dutroux-crisis slaagden De Clerck en Van Parys er niet in een noemenswaardige verhoging van het justitiebudget te bewerkstelligen. In een normaal land zou een gelijkaardige situatie voor een omwenteling gezorgd hebben in de justitiebegroting, doch bij ons gaat dit als vanouds een slakkengang. Zo werd het budget voor Justitie van 1997 verhoogd met amper 495 miljoen (van 35,3 miljard naar 35,8). Dit was minder dan de kostprijs van het hele Dutroux-onderzoek. Voor 1998 en 1999 kwamen daar slechts enkele miljarden bij. Ter vergelijking: het Belgische justitiebudget bedroeg in 1998 nog steeds geen 40 miljard; Nederland had voor dit belangrijke departement voor datzelfde jaar 110 miljard over.  Hieronder bevindt zich een vergelijkend overzicht van het justitiebudget tussen 1978 en 1996. Daaruit blijkt dat dit departement, ondanks de toegenomen behoeften, meer dan 12 jaar lang zwaar moest inleveren en dat er in 1996 verhoudingsgewijs nog altijd minder werd uitgegeven dan in 1978.  DE BEGROTING VOOR JUSTITIE TUSSEN 1978 EN VANDAAG IN MILJOEN BEF (VERGELIJKING VAN DE OFFICIËLE CIJFERS EN DE CIJFERS BIJ EEN CONSTANTE GELDWAARDE).  ------------------------- -------- -------- -------- -------- -------- -------- -------- -------- -------- -------- JAAR                      1978     1980     1982     1984     1986     1988     1990     1992     1994     1996 officieel cijfer          18 567   19 475   18 618   19 535   22 094   23 446   24 935   28 360   32 579   35 311 in constante geldwaarde   18 567   17 477   14 278   12 962   13 930   14 389   14 345   15 450   16 863   17 752 ------------------------- -------- -------- -------- -------- -------- -------- -------- -------- -------- --------  Volgens het Vlaams Blok kan de situatie enkel rechtgetrokken worden door een indrukwekkende inhaaloperatie. Wil men daadwerkelijk tegemoetkomen aan de noden zoals hierboven geschetst (uitbouw van administratieve rechtbanken, van een magistratenschool, van een ondersteuning van de magistraten, van een versnelde renovatie van de justitiepaleizen,...) en aan de voorstellen uit het Veiligheidsplan (extra gevangenissen, betere begeleiding van ex-gedetineerden, aparte behandeling van de geïnterneerden, betere ondersteuning van parketten en onderzoeksgerechten, sterke uitbouw van het jeugdstrafrecht,...), dan is een noodplan nodig van minstens 20 miljard extra per jaar, vijf jaar lang. Binnen het Belgische kader is dit alles evenwel een totaal onrealistische verwachting en vrezen wij dat de veranderingen slechts met de gekende trein der traagheid zullen komen. Hoog tijd dus dat Vlaanderen ook inzake justitie zijn eigen weg kan gaan.  Onze voorstellen  1.  In afwachting van de Vlaamse onafhankelijkheid wil het Vlaams Blok de splitsing van Justitie en van het gerechtelijk arrondissement Brussel-Halle-Vilvoorde  2.  Het gerechtsapparaat moet sterk gemoderniseerd worden en beter toegankelijk worden voor de burger. Snellere rechtspraak, betere opleiding van de magistraten via een eigen magistratenschool en de invoering van een administratieve kamer binnen iedere rechtbank moeten leiden tot het herstel van het vertrouwen in het gerecht.  3.  Alleen bekwaamheid mag een criterium zijn bij benoemingen en bevorderingen. Neen dus aan de gepolitiseerde samenstelling van de Hoge Raad voor Justitie.  4.  Het Vlaams Blok kant zich tegen de ontmanteling van de parketten-generaal en de desintegratie van het openbaar ministerie die daarvan het gevolg is. Tegelijk verzetten wij ons tegen een te grote machtsconcentratie bij de minister van Justitie, die eenzijdig zijn wil kan opleggen aan het College van procureurs-generaal en strafwetten buiten werking kan stellen.  5.  Het Vlaams Blok eist een noodplan voor Justitie, waarbij het budget met 20 miljard per jaar wordt verhoogd.  1.  Gezin      GEZIN       Het gezin in de kijker  Het gezin vormt voor het Vlaams Blok de hoeksteen van de samenleving. Als kleine maatschappelijke kern biedt het gezin immers een vorm van zekerheid, duidelijkheid en geborgenheid aan de gezinsleden. Het gezin is als het ware dé elementaire vorm van ‘samen-leven’.  Elke samenleving heeft dan ook een normatief, meestal wettelijk, kader gecreëerd om die gezinsvorm te bevestigen en te bestendigen. Deze normen verschaffen voor de gezinsleden immers de nodige houvast in de interactie met de samenleving. Ze bevatten dan ook het principe dat het gezin een sociologisch geheel is van vrouw, man en (eventueel) kinderen waartussen een onvoorwaardelijke band bestaat en dat die band naar de rest van de samenleving wordt bevestigd.  Het monogame, zo onverbreekbaar mogelijke, voor kinderen openstaande en geïnstitutionaliseerde huwelijk is de samenlevingsvorm die op een volledige en evenwichtige manier normering geeft aan het persoonlijk en sociaal leven van de mens in onze beschaving.  Wanneer een man en vrouw huwen, beslissen zij hun relatie in tijd en ruimte in te schrijven. Zij engageren zich in het publiek tegenover elkaar zodat de sociale groep - de samenleving - hen als dusdanig kan erkennen en herkennen. Aldus vormen zij een nieuwe centrale cel van sociaal leven waarop de samenleving kan steunen. Het Vlaams Blok was dan ook niet echt gelukkig met de wettelijke erkenning van de samenwoonst omdat dat het engagement te veel versoepelt.  Gezinsvorming is een bijdrage aan de wezenlijke organische structuur van een volk. Het gezin speelt immers een cruciale rol in het al dan niet verder bestaan van een volk en net daarom moet nationalisme vertrekken vanuit een evenwichtige gezinsvisie. Het zijn immers individuen die besluiten tot het vormen van een gezin en het is het gezin dat via het hebben van kinderen besluit tot het bestaan van het volk.  Het Vlaams Blok is daarom voorstander van het principe dat bij het toekennen van uitkeringen in het kader van de sociale zekerheid rekening wordt gehouden met de samenstelling van het gezin. Dit betekent concreet dat wie een groter gezin heeft, ook een grotere uitkering, zoals werkloosheidsvergoeding, invaliditeits- of bestaansminimum krijgt. Nu is het enige criterium of de uitkeringsgerechtigde gezinshoofd is of niet. Hoe groot het gezin is, speelt op dit ogenblik geen rol. De koppeling van de sociale uitkeringen aan de kinderlast zou eventuele financiële nood, die kan ontstaan als gevolg van een grote kinderlast, voorkomen. Op die manier wordt de bestaanszekerheid van gezinnen gevoelig verbeterd. Het Vlaams Blok bepleit een politiek die volwaardig en volledig rekening houdt met het gezin en die het gezin zijn onvervangbare plaats in de samenleving laat en waar nodig teruggeeft.  Het Vlaams Blok pleit voor de invoering van een gezinseffectenrapport. Een dergelijk rapport zou een analyse bevatten van de effecten van overheidsmaatregelen op het gezin en confronteert politici als dusdanig met de gevolgen van hun maatregelen. Enkel zo is een daadwerkelijk gezinsgericht beleid mogelijk.  Daarnaast dient binnen de SERV een plaats te worden voorzien voor de grootste gezinsbeweging in Vlaanderen. In zijn huidige samenstelling (werkgevers en werknemers) zijn de adviezen die uitgaan van de SERV vooral economisch geïnspireerd en worden ze ook op hun sociale aspecten bekeken, maar zijn ze niet specifiek gezinsgericht.  Tenslotte wenst het Vlaams Blok dat in het Overlegcomité Vrouwen dat binnen de SERV de situatie van de vrouw moet bevorderen, ook een vertegenwoordigster zou zetelen van een vereniging die de belangen van de thuiswerkende ouders verdedigt.  Tenslotte pleit het Vlaams Blok trouwens ook voor het electoraal vertalen van de belangrijkheid van het gezin. Omdat in het huidige kiessysteem meer dan 20% van de bevolking - zijnde de minderjarigen - niet democratisch is vertegenwoordigd, is het Vlaams Blok dan ook van mening dat de ouders in de plaats van hun minderjarige kinderen moeten kunnen stemmen. Alleen op die manier zullen gezinnen met kinderen van het eigen volk voldoende politiek gewicht krijgen in onze huidige democratie.   Gelijkwaardigheid  Het Vlaams Blok wil duidelijk zijn en ondubbelzinnig. Het Vlaams Blok pleit voor een gelijkwaardigheid van beide partners, alsmede voor een absolute gelijkwaardigheid tussen de thuiswerkende en de buitenhuiswerkende ouder.  Het Vlaams Blok durft ervoor uit te komen dat de thuiswerkende vrouw een belangrijke plaats inneemt binnen de samenleving en wil haar een eigen statuut - met financiële ondersteuning - toekennen (zie opvoedersloon). Dit betekent geenszins ‘alle vrouwen aan de haard’: ons verzet tegen de huwelijkstaks is een voorbeeld bij uitstek van onze aandacht voor onder meer tweeverdieners.  Het Vlaams Blok verwerpt wel de maatregelen van positieve discriminatie waarbij verplichte quota worden opgelegd met betrekking tot de samenstelling van verkiezingslijsten of adviesraden.  De vrije keuze inzake de combinatie van gezin en arbeid dient echter centraal te staan: aan de gezinnen wordt uiteraard de volledige vrijheid gegeven om zelf te kiezen of een van beide partners thuisblijft voor de opvoeding van de kinderen en voor het thuiswerk (waarbij het Vlaams Blok wil onderlijnen dat dit ook de vader kan zijn die er bewust voor kiest om de gezinstaken op zich te nemen), dan wel dat beide partners buitenshuis gaan werken en de zorg voor het gezin onder elkaar verdelen. Maar alvorens een gezin tot die vrije keuze kan overgaan, moet men ook daadwerkelijk kunnen kiezen uit deze twee modellen. Belangrijk hierbij is te benadrukken dat de keuze een uitsluitende zaak en verantwoordelijkheid is van de partners binnen een gezin.  Een echt gezinsbeleid dient een echte vrijheid van keuze mogelijk te maken en te ondersteunen. Het Vlaams Blok is hiervan voorstander. Dit is in het belang van een echte waardering van alle vrouwen: de buitenhuiswerkende en de thuiswerkende vrouw!   Opvoedersloon  Het is zeer moeilijk en dikwijls gewoon onmogelijk met één inkomen een gezin met meerdere kinderen te onderhouden. Daarom propageert het Vlaams Blok al jarenlang het opvoedersloon. Dit opvoedersloon zou bestaan uit een uitkering voor de thuiswerkende ouder, die varieert in functie van het aantal kinderen en maximaal oploopt tot 120% van het bestaansminimum. Verder wordt er een pensioenkrediet ingevoerd ter bijkomende honorering van de periode tijdens dewelke de thuiswerkende ouder vrijwillig uit het arbeidscircuit is gestapt ter opvoeding van de kinderen. Voor het Vlaams Blok is dit een eerste stap in de herwaardering van de taak van de thuiswerkende ouder die er voor kiest de kinderen zelf op te voeden.  Het argument dat dit opvoedersloon onbetaalbaar is, houdt geen steek. De overheid pompt nu immers ettelijke miljarden in de buitenschoolse kinderopvangcentra, terwijl er dan zogezegd geen middelen vrij te maken zijn voor die ouders die er voor kiezen hun kinderen zelf op te voeden. Er moet dringend een einde komen aan de eindeloze discriminatie van gezinnen met kinderen. Niet alleen worden zij door de meerderheidspartijen fiscaal afgestraft, zij worden ook nog eens financieel bestraft omdat zij ervoor durven kiezen zelf voor de opvoeding van hun kinderen in te staan.  In onze hedendaagse samenleving moet spijtig genoeg worden vastgesteld dat ouders dikwijls niet kunnen instaan voor de dagelijkse opvang van hun kinderen en ten gevolge daarvan een beroep moeten doen op buitenschoolse kinderopvangcentra. Ondanks het goede werk van de mensen in deze centra is en blijven de ouders de beste opvoeders. Het is echter verontrustend te moeten vaststellen dat vele Vlaamse ouders deze keuze, doorgaans omwille van financiële redenen, niet kunnen maken.  In de visie van het Vlaams Blok moeten ouders de keuze hebben om al dan niet buitenshuis te gaan werken. In tegenstelling tot wat men soms beweert, zijn wij niet gekant tegen de buitenhuis werkende vrouw. Wij willen echter dat alle vrouwen de vrije keuze zouden hebben tussen verschillende alternatieven: moeder aan de haard, een voltijdse job of een deeltijdse baan. Momenteel bestaat de keuzevrijheid niet of nauwelijks: ongeacht hun persoonlijke voorkeur zijn vrouwen financieel verplicht buitenhuis te gaan werken, ook als zij van oordeel zijn dat hun gezin daar onder lijdt. Een voltijdse job is voor vele vrouwen geen vrije keuze, geen vorm van intellectuele of sociale zelfontplooiing, maar een bittere financiële noodzaak.  Kinderen vormen het fundament van ieder volk en net daarom is het van uitermate groot belang dat aandacht wordt besteed aan de opvoeding van onze kinderen. Misschien is het inderdaad moeilijk om de waarde van deze opvoeding uit te drukken, maar dat de opvoeding door de ouders an sich een substantiële waarde heeft, valt niet te ontkennen. Het doorgeven van een waardepatroon, vaardigheden, kennis,… door de ouders aan de kinderen, moet worden beschouwd als het doorgeven van menselijk kapitaal. In deze context kan het opvoedersloon worden beschouwd als een investering in dit menselijk kapitaal.  Het opvoedersloon kent echter ook nog enkele andere niet te verwaarlozen positieve gevolgen. Het is immers zo dat er nu ouders zijn die willens nillens in de werkloosheid verzeild geraken, omdat er geen ander alternatief is wanneer zij ervoor kiezen hun kinderen zelf op te voeden. Nochtans kunnen zij niet als echte werklozen worden beschouwd, aangezien zij met de opvoeding van hun kinderen een aanzienlijke maatschappelijk taak op zich nemen. Het opvoedersloon biedt hier een mogelijkheid tot een positieve selectie in de tak van de werkloosheid. Door de thuiswerkende ouder uit de werkloosheid te halen, blijft een minder grote kern van werkzoekenden over en kan ten gunste van deze overblijvende groep een gerichter beleid worden gevoerd.  Een ander probleem waarop het opvoedersloon gedeeltelijk een antwoord biedt, is echter meer fundamenteel. Hoewel het niet de grond van onze keuze voor het gezin en het opvoedersloon is, moeten wij toch vaststellen dat de demografie ons bewust maakt van het onrustwekkende probleem van de denataliteit. Het dalend aantal geboortes zorgt er immers voor dat onze bevolking in een snel tempo vergrijst.  Uit studies van het Centrum voor Bevolkings- en Gezins Studies (CBGS) blijkt dat gezinnen waarvan één van beide partners thuis werkt, meer kinderen hebben of willen hebben. Zo brengt deze studie naar voor dat maar liefst 54% van de thuiswerkende ouders minstens drie kinderen heeft of wil, maar dat 24% omwille van financiële redenen aan deze wil tot gezinsuitbreiding geen gevolg kan geven. In gezinnen waarbij beide partners buitenhuis werken, ligt de kinderloosheid twee maal hoger dan bij gezinnen waarvan een partner thuis werkt.  Er kan dus worden vastgesteld dat een gezin met een thuiswerkende ouder meer kinderen heeft (of wenst) en dat financiële redenen een belangrijke rol spelen in het hebben van kinderen. Ook hier kan het opvoedersloon dus zijn rol spelen en gezinnen de financiële mogelijkheid geven om hun beslissing te treffen.  Het opvoedersloon is voor het Vlaams Blok dus een middel om een gezin de fundamentele keuzevrijheid te geven om hun gezin uit te breiden. Het Vlaams Blok versterkt hiermee bovendien zijn keuze voor het gezin. Voor het Vlaams Blok moet er een einde komen aan de onrechtvaardige fiscale discriminatie van gehuwde gezinnen wier fiscale afstraffing alleen maar groter is naarmate zij kiezen voor meer kinderen. Bovendien mogen er volgens het Vlaams Blok geen te grote inkomensverschillen ontstaan door de beslissing om kinderen te hebben. Nochtans leert de realiteit ons dat de - meestal kinderrijke - ééninkomensgezinnen een gemiddeld inkomen hebben dat 36% lager ligt dan dat van gezinnen met twee inkomens. De uitkering van een opvoedersloon voor de ouder die thuis werkt en zorgt voor de opvang en de opvoeding van de kinderen, kan hieraan tegemoetkomen.   Weg met de fiscale afstraffing  In 1999 vieren we in dit land de zoveelste verjaardag van het zoveelste sinistere feit. Het is dan immers 37 jaar geleden dat werd gestart met de fiscale discriminatie van mensen die voor het huwelijk kozen. In 1962 besliste de regering immers om met haar grote fiscale hervorming de inkomsten van gehuwden samen te voegen. Dit betekende voor de gezinnen een ware fiscale aderlating doordat zij opeens in een hogere belastingschijf terechtkwamen. De met luide trom aangekondigde fiscale hervorming van 1990 veranderde niet veel aan deze situatie… Voor het doorsnee gezin staat deze discriminatie gelijk met meer dan een maandwedde van een van beide echtgenoten!  Ook nu nog is het een publiek geheim dat het huwelijk vanaf het tweede jaar op fiscaal vlak zwaar begint door te wegen. In het aanslagjaar waarin het huwelijk plaatsvond, worden gehuwden immers nog als alleenstaanden beschouwd. De vraag is echter hoe groot die discriminatie van gehuwde koppels eigenlijk is. Wanneer die oefening wordt gemaakt, komt men tot een onthutsende vaststelling! Zo kan niet alleen worden vastgesteld dat gehuwden zonder enige geldige reden 23 100 frank meer aan belasting betalen dan een samenwonend koppel, maar dat de discriminatie alleen maar stijgt naarmate het gehuwde paar besluit om meer kinderen te hebben. Voor gehuwden met vier kinderen loopt dit verschil immers al op tot niet minder dan 53 130 frank of … een supplementaire belasting van bijna 146 frank per dag!  WAT KOST UW HUWELIJK U MEER ? (1997, IN BEF)  --------------------------------------------- --------------------------------------- SAMENSTELLING VAN HET GEZIN VAN DE GEHUWDEN   FISCALE MEERKOST T.O.V. SAMENWONENDEN man – vrouw – geen kinderen                   23 100 man – vrouw – één kind                        36 325 man – vrouw – twee kinderen                   36 325 man – vrouw – drie kinderen                   48 840 man – vrouw – vier kinderen                   53 130 --------------------------------------------- ---------------------------------------  Bron: Vlaams Blok - STUDIEDIENST  Zelfs gepensioneerden ontsnappen niet aan de moordende geldhonger van de regering. Mensen die hun leven lang voor dat schamele pensioentje hebben gewerkt, krijgen daar van de regering een fiscale strop bovenop. Twee gehuwde gepensioneerden met een jaarlijks pensioen van amper 410 000 frank betalen aan het eind van de jaarlijkse belastingrit niet minder dan 109 234 frank meer dan wanneer ze ongehuwd zouden samenwonen! En dan durft de SP te beweren uw sociale zekerheid te zijn ? Laat ons niet lachen …  Concreet betekent het bovenstaande dat de grote fiscale hervorming van 1962 een gehuwd paar zonder kinderen ondertussen een luxueuze gezinswagen heeft gekost. Wat dit dan aan gezinnen met één of meer kinderen heeft gekost, kan U zich wel inbeelden …  In de begroting voor 1999 kondigde de regering trots aan dat ze iets aan deze huwelijkstaks ging doen. De regering beloofde een “begin van een wegwerken” van deze discriminatie en trekt hiervoor 550 miljoen uit in de begroting. Dit lijkt veel, maar in werkelijkheid is het lachwekkend. De CVP en de SP geven zelf toe dat de fiscale discriminatie van gehuwden JAARLIJKS meer dan 70 MILJARD FRANK bedraagt! De regeringspartijen die dus - naar eigen zeggen - zo met uw welzijn en welvaart begaan zijn, gaan dus minder dan één honderdste (0,79%) van deze flagrante discriminatie wegwerken. Dat is dus minder dan een kwart van het bedrag dat jaarlijks aan de integratie van vreemdelingen wordt gespendeerd! Met de CVP en de SP in de regering kunt U er dus op rekenen dat deze reeds 37 jaar durende fiscale discriminatie binnen 127 jaar is weggewerkt…  In tegenstelling tot de CVP en de SP wil het Vlaams Blok hier iets aan doen. Het Vlaams Blok wil als sociale partij dan ook deze flagrante discriminatie van gehuwden wegwerken door gehuwden en samenwonenden op eenzelfde fiscale manier te behandelen. Dit houdt in dat gehuwden voor het Vlaams Blok moeten belast worden alsof zij samenwonend waren. En dus niet dat samenwonenden zwaarder moeten worden belast! Of met nog andere woorden, gedaan met de fiscale discriminatie tussen gehuwden en samenwonenden. Het aangaan van een huwelijk moet immers een morele keuze zijn die niet mag worden beïnvloed door de fiscale vallen die de regeringspartijen destijds hebben opgezet.   Bescherming van de kinderen  Aangezien kinderen de volwassenheid nog niet bereikt hebben en dus ook nog niet beschikken over de kennis, de levenservaring en de weerbaarheid van volwassenen, dient de jeugd te genieten van een bijzondere bescherming in onze maatschappij. Wil een kind opgroeien tot een evenwichtige, waardevolle volwassene, dan moet het gedurende zijn jeugd kunnen opgroeien in gezonde fysische en psychische omstandigheden: het kind moet zich voldoende kunnen voeden, moet school kunnen lopen, moet kunnen deelnemen aan allerlei culturele en sportieve bezigheden, moet kunnen spelen, moet zich aan het economisch verkeer kunnen onttrekken, heeft recht op een eigen denk- en speelwereld, heeft recht op fysische en psychische bescherming, heeft recht op een moeder en een vader, …  In het licht van het bovenstaande heeft het Vlaams Blok het Verdrag van 20 november 1989 inzake de Rechten van het Kind op één punt alvast fel bekritiseerd: het gaat niet ver genoeg omdat het ongeboren leven, namelijk het leven van de foetus, door het verdrag niet beschermd wordt. Dit ongeboren leven is nog kwetsbaarder dan het geboren leven en heeft recht op een volwaardige bescherming.  De Vlaams-Blokfractie in het Vlaams Parlement heeft actief meegewerkt aan het decreet van 15 juli 1997 houdende instelling van het kindereffectenrapport en de toetsing van het regeringsbeleid aan de naleving van de rechten van het kind en aan de oprichting van een Vlaams kinderrechtencommissariaat.  Sinds het Vlaams regeringsbeleid vanaf 1997 wordt getoetst op de naleving van het voornoemd verdrag, moet elk ontwerp van decreet dat het belang van het kind rechtstreeks raakt, vergezeld zijn van een kindereffectenrapport en dient de Vlaamse regering jaarlijks een verslag over de uitvoering van het Kinderrechtenverdrag op te maken. Sinds eind 1998 is er eveneens een Vlaamse Kinderrechtencommissaris actief, die op allerlei niveaus de rechten en de belangen van het kind moet verdedigen en behartigen vanuit het Kinderrechtenverdrag.  Aangezien het Vlaams Blok belang hecht aan elke maatregel die de precaire positie van het kind kan verbeteren, is de partij verheugd over de voorgaande Vlaamse initiatieven.  Het Vlaams Blok is van mening dat de rechten die voortvloeien uit het Verdrag van 1989 inzake de Rechten van het Kind in grote mate worden nageleefd in ons land: er is in ons land geen sprake meer van kinderarbeid, kinderen moeten naar de school, er is goed medisch toezicht, kinderen lijden normaal gezien geen honger meer, … Doch af en toe komt er ook hier nog wel een verontrustend en verwerpelijk geval van kindermisbruik naar boven, in dit land treffend geïllustreerd door de affaire Dutroux. Dit voorval bewijst dat een niet-aflatende waakzaamheid aan de dag moet worden gelegd om de rechten van onze kinderen te vrijwaren. Dit voorval bewijst dat we regelmatig onze volksgemeenschap, haar leden en haar (gedrag)regels moeten toetsen aan de fundamentele kinderrechten.  Het verdrag wordt door sommigen aangehaald om zogezegd te verantwoorden dat de seksuele meerderjarigheid tot 14 jaar moest worden verlaagd. Dit concept werd recent door de regeringspartijen verwerkt in een wetsontwerp “betreffende de strafrechtelijke bescherming van de minderjarigen”, dat een antwoord moet zijn op de affaire Dutroux.  Het wetsontwerp bevat een aantal correcties op het bestaande strafrecht met de bedoeling jongeren een betere bescherming te bieden bij bepaalde vormen van seksueel misbruik. Voor een deel biedt dit wetsontwerp ook een betere bescherming - denken we bijvoorbeeld maar aan een betere bestraffing m.b.t. ontvoering, pornografie, prostitutie en geweld binnen de familie - al gaat een en ander voor ons niet ver genoeg. Zo zijn de meeste straffen nog steeds betrekkelijk laag en krijgt de strafrechter nooit de mogelijkheid - zelfs niet bij zeer zware misbruiken - om iemand levenslang te verbieden zich beroepshalve met kinderen bezig te houden.  Erger is dat - hoewel de opzet er in bestond om een betere bescherming te bieden - moet worden vastgesteld dat deze bescherming nu net op enkele plaatsen dreigde te worden afgebouwd. We bedoelen hiermee specifiek artikel 23 van het oorspronkelijke wetsontwerp, waarin het begrip “aanranding van de eerbaarheid” zou worden afgeschaft en de leeftijdsverlaging van de seksuele meerderjarigheid van 16 naar 14 jaar zou worden doorgevoerd. Dit hield in dat er bij minderjarigen enkel nog sprake is van verkrachting wanneer er door de minderjarige geen toestemming werd gegeven. Onder de 14 jaar zou er in principe nooit toestemming zijn, in de categorie 14 tot 16 jaar zou er enkel toestemming zijn wanneer het leeftijdsverschil met de andere partner niet groter is dan 5 jaar.  Het bewuste artikel - dat gebaseerd was op een idee dat CVP-minister Miet Smet twee jaar geleden terloops en buiten haar bevoegdheid heeft gelanceerd - werd bovendien op geniepige wijze ingebed in een ruimer wetsontwerp, zonder dat er ook maar één gefundeerd argument naar voor werd gebracht dat het bestaansrecht van het artikel kon verantwoorden. Zo beantwoordt het niet aan de maatschappelijke realiteit en het vertolkt zeker niet de wil van de bevolking. Voor het Vlaams Blok is het uitermate cynisch dat het wetsontwerp ter bescherming van minderjarigen dreigde misbruikt te worden om een hoofdstuk in het strafwetboek binnen te sluizen dat de bescherming precies verzwakt. Het is dankzij de waakzaamheid en de inspanningen van het Vlaams Blok dat het bewuste artikel uit het wetsontwerp werd gelicht. Daarmee blijft gelukkig de leeftijdsgrens van 16 jaar gehandhaafd en blijft de wet geworteld in het begrip “aanranding van de eerbaarheid”.  Het Vlaams Blok wenst nogmaals te benadrukken dat het onze plicht is onze kinderen de beste opvoeding in de meest optimale omstandigheden mee te geven, want onze kinderen zijn de volwassenen van morgen en dus onze toekomst.   Kindergeld: een recht van het kind!  Dat kinderen een gezin vervolmaken, hoeft aan geen enkele ouder te worden uitgelegd. Kinderen brengen voor hun ouders niet alleen verantwoordelijkheid mee, maar ook zware financiële lasten. Daarom is het Vlaams Blok van mening dat gezinnen met kinderen van fiscale voordelen moeten kunnen genieten.  In de bijzondere wet van 8 augustus 1980 tot de hervorming van de instellingen werd reeds bepaald dat o.a. het gezinsbeleid met inbegrip van alle vormen van hulp en bijstand aan gezinnen en kinderen binnen de bevoegdheid van het Vlaams Parlement vallen. In dit kader stelt het Vlaams Blok dan ook dat de gezinsbijslagen - en dus ook de kinderbijslagen - naar de gemeenschappen moeten worden overgeheveld. Het is gewoon onlogisch dat de wet enerzijds de bevoegdheid inzake gezinsbeleid bij de gemeenschappen legt, maar dat zij anderzijds de voornaamste financieringsbron in handen van de federale regering laat. Vanuit het oogpunt van efficiëntie en responsabilisering van de gemeenschappen is dit dan ook niet te begrijpen. Het Vlaams Blok is er immers van overtuigd dat de Vlaamse Gemeenschap in vergelijking met de federale sociale zekerheid een meerwaarde kan realiseren voor de gezinnen in Vlaanderen.  Dat de kinderbijslag een recht van het kind is, houdt enerzijds in dat het bedrag van de kinderbijslag voor ieder kind hetzelfde moet zijn en anderzijds dat dit bedrag niet afhankelijk mag zijn van het beroepsstatuut (werknemer, ambtenaar of zelfstandige) of het inkomen van de ouders. Het kinderbijslagstelsel impliceert immers een onderscheid tussen gezinnen met kinderen en gezinnen zonder kinderen en NIET tussen gezinnen met hoge inkomens en lage inkomens. De herverdeling tussen lage en hoge inkomens dient te gebeuren via de fiscaliteit en ZEKER NIET via de kinderbijslag. De kosten van kinderen zijn immers inherent aan het hebben van kinderen zelf en hebben dus in principe niets te maken met het beroepsstatuut of het inkomen van de ouders.  Voor het Vlaams Blok zijn er slechts twee parameters in functie van dewelke de kinderbijslag kan variëren. Dat is enerzijds de leeftijd en anderzijds een eventuele handicap. Dit zijn immers twee variabelen die de kosten van het hebben van kinderen sterk in de hoogte kunnen jagen. Het Vlaams Blok is immers van mening dat de kinderbijslagen de minimumkosten van het hebben van kinderen moeten dekken… Dit betekent dus dat de kinderbijslagen kostendekkend moeten zijn!  Net als in het geval van de huwelijkstaks - cfr. de fiscale discriminatie van gehuwden t.o.v. samenwonenden -, neemt de regering ook in deze context een maatregel die aan de grens van het belachelijke raakt. In 1997 stelde de regering de leeftijdstoeslag die er normaal op 16-jarige leeftijd moet komen, uit tot de leeftijd van 18 jaar. Ze heeft hiermee de gezinnen met kinderen voor ettelijke miljarden bestolen. Met de verkiezingen in het vooruitzicht maken de CVP en SP nu een schamele 0,1 miljard frank vrij in de begroting om de leeftijdstoeslag voor +18-jarigen te verhogen. Dit is echter slechts een fractie van wat de regeringspartijen indertijd van de gezinnen met kinderen ontnamen.  Het argument dat er niet meer budgettaire ruimte is omwille van economische crisis en de overstromingen, bewijst dus enkel en alleen dat zowel CVP als SP de financiële last hiervoor bij de gehuwde koppels en nog meer bij de gehuwde koppels met kinderen wil leggen. Voor wie dus nog gelooft dat de CVP een gezinspartij is en dat de SP voor uw sociale zekerheid zorgt, baten kaars en bril al lang niet meer …  Het Vlaams Blok wil de kinderbijslagen overhevelen naar de gemeenschappen om zo tot een beter kinderbijslagstelsel te komen, waarin alle kinderen recht hebben op eenzelfde basisbedrag dat enkel en alleen afhankelijk is van de leeftijd en de graad van de eventuele handicap. Deze kinderbijslag moet voor het Vlaams Blok bovendien drastisch worden verhoogd zodat deze kostendekkend wordt.   Gezins- en beroepsleven  Het Vlaams Blok is voorstander van een échte keuzevrijheid tussen thuiswerken en buitenhuiswerken. Ook voor de gezinnen die bewust voor deze tweede mogelijkheid kiezen, moeten er ondersteunende beleidsmaatregelen worden uitgewerkt. De combinatie van gezin en arbeid is een belangrijke uitdaging voor een echte gezinspolitiek.  Het Vlaams Blok is voorstander van een aantal concrete maatregelen die de combinatie tussen gezin en arbeid op een harmonieuze wijze laten samengaan en stimuleren. Dit is belangrijk voor een dynamische gezinspolitiek.  Het Vlaams Blok is er voorstander van om het integrale beleid inzake gezin en arbeid aan de bevoegdheden van Vlaanderen toe te vertrouwen. Zo kunnen alle uitgewerkte maatregelen worden gecoördineerd en gefinancierd met één globaal budget voor dit beleid.  Er moeten structurele maatregelen komen zowel op het individuele vlak als op het collectieve vlak om een vrije keuze en een harmonische combinatie van gezin en arbeid maximaal binnen bereik te brengen.  Er dienen ruime mogelijkheden te worden voorzien voor loopbaanonderbreking omwille van gezinsredenen. Dit dient eveneens duidelijke waarborgen in te houden inzake het herintreden in een gelijkwaardige functie en mag het uitbouwen van een beroepscarrière niet hinderen. Teneinde iedere ouder de gelegenheid te geven gebruik te maken van dit recht op loopbaanonderbreking dienen de vergoedingen te worden verhoogd. De vergoedingen dienen te worden gekoppeld aan het gezinsinkomen, teneinde ook aan gezinnen met lage inkomens de mogelijkheid te geven hiervan gebruik te maken, en dienen te worden gekoppeld aan het aantal kinderen.  Eveneens pleit het Vlaams Blok ervoor om de regeling inzake de aanmoediging in Vlaanderen van de wedertewerkstelling van uitkeringsgerechtigde volledig werklozen uit te breiden tot alle beroepsactieve ouders in gans Vlaanderen die kiezen voor loopbaanonderbreking voor de opvoeding van hun kinderen.  Daarnaast en volledig los van het recht op loopbaanonderbreking dient eveneens het recht op ouderschapsverlof zoals voorzien in de Europese richtlijn van 29 maart 1996 te worden uitgewerkt en financieel ondersteund, teneinde inkomensverlies te vergoeden voor ouders die van dit recht wensen gebruik te maken. Dit ouderschapsverlof dient voltijds of halftijds te worden opgenomen en van toepassing te zijn op zowel voltijds als deeltijds tewerkgestelden.  Dit recht op ouderschapsverlof dient een recht te zijn voor alle beroepsactieve ouders, onafhankelijk van hun professionele situatie. De overheid heeft hierbij het volste recht dit ouderschapsverlof te koppelen aan een vervangingsplicht door een werkloze of een herintreder. Dit ouderschapsverlof is een aspect van gezinsvriendelijke arbeidsomstandigheden.  Daarnaast is het belangrijk dat een kwaliteitsvolle mogelijkheid tot beroepsopleiding of herscholing voor herintreders wordt aangeboden binnen het ganse onderwijspakket, teneinde het recht op herintrede te waarborgen. Vele ouders wensen uit werken te gaan enerzijds en anderzijds meer tijd te kunnen vrijmaken voor hun gezin. Deeltijds werken is hierbij een oplossing. Hier dienen ondersteunende maatregelen te worden uitgewerkt die deeltijdse arbeid stimuleren en ondersteunen, zonder risico voor de betrokkenen op het vlak van de werkzekerheid en de mogelijkheid tot herintreding.  Eveneens dienen er waarborgen te worden ingebouwd waarbij de werkgevers geen gebruik kunnen maken van dit systeem om een al te grote flexibiliteit van de werknemers te verlangen zodat het vooropgestelde doel voor de beroepsactieve ouder - meer tijd vrijmaken voor het gezin - in gevaar komt.  Dit systeem heeft daarenboven een aanzienlijk voordeel op het vlak van de werkgelegenheid. De vrijgekomen arbeidstijd kan worden ingevuld door werklozen.  Om deze keuze voor de ouders mogelijk te maken, dient het loonverlies gedeeltelijk te worden gecompenseerd, rekening houdende met de financiële draagkracht van het gezin en met het aantal kinderen.  De overstap naar deeltijds werken heeft voor de werknemer ook financiële gevolgen. Het loonverlies dient evenwel gedeeltelijk (niet volledig want ook het feit dat er meer vrije tijd is voor het gezin mag een prijskaartje hebben) gecompenseerd te worden. Daarnaast dienen de sociale zekerheidsrechten te worden behouden.  Ook de bedrijfswereld heeft een belangrijke verantwoordelijkheid. De bedrijfswereld zou ook rekening dienen te houden met andere dan louter economische en productiviteitsfactoren bij de arbeidsorganisatie. Het gezin kan immers niet onbeperkt de toenemende eisen van de bedrijfswereld opvangen. Bedrijven dienen te worden gestimuleerd een gezinsvriendelijke bedrijfscultuur uit te bouwen. Dit kan bijvoorbeeld door een gezinsvriendelijke arbeidsreglementering. Daarbij kan in het bijzonder worden gedacht aan gezins- en kindvriendelijke werkuren. Thuiswerken indien mogelijk past ook in dit kader. Belangrijk is ook, voor grote bedrijven, de organisatie van een bedrijfskinderopvang.  Deze beslissingen van de bedrijven dienen te worden gecompenseerd met financieel ondersteunende maatregelen van de overheid en eveneens met fiscale voordelen.   Kinderopvang   In het kader van ons pleidooi met betrekking tot het opvoedersloon klaagt het Vlaams Blok de hypocrisie aan van de overheid, die wel bereid is massaal geld te pompen in kinderopvang, maar beweert geen geld te hebben voor de invoering van een opvoedersloon.  Bovenvermeld standpunt weerhoudt er het Vlaams Blok niet van toch te pleiten voor een degelijke, betaalbare en kwaliteitsvolle kinderopvang. Niet alle ouders zijn immers in de mogelijkheid zelf te zorgen voor hun kinderen.  De bestaande regeling betreffende kinderopvang dient te worden uitgebreid en flexibeler te worden gemaakt. Zo moeten er flexibelere openingstijden worden ingevoerd. De kinderopvangdiensten zouden moeten kunnen inspelen op een ziek kind, onverwacht overwerk, treinen met vertraging, een vrije schooldag, enz. Ook de tarieven voor gezinnen met lage inkomens dienen te worden verlaagd.  Ook in het kader van de kinderopvang worden de Vlamingen opnieuw voor schut gezet. Een deel van de problematiek van de kinderopvang werd geïncorporeerd door de federale sociale zekerheid.  Vanaf 1 januari 1999 werd de bijdrage van 0,05%, die de bedrijven betalen voor kinderopvang, een verplichte sociale-zekerheidsbijdrage. 83% van dat geld gaat naar Franstalige kinderopvangcentra. Bedrijven moesten die bijdrage al enkele jaren betalen. Dat was ooit afgesproken tussen de vakbonden en de werkgeversorganisaties in een sociaal akkoord. Normaal was dat niet, want kinderopvang is grondwettelijk een bevoegdheid van de gemeenschappen. Toch stond nu in de meest recente sociale programmawet dat die bijdrage op 1 januari 1999 een federale sociale-zekerheidsbijdrage wordt. De Raad van State wees op de onwettelijkheid daarvan, maar het federaal parlement en de regering negeerden dat.  De Franstalige politici en de federale woordvoerders van de sociale partners eisten dit. Die laatsten omdat zij het geld dan kunnen beheren en de Franstalige politici omdat zij het geld dan voort kunnen draineren naar Franstalige initiatieven. Beide hebben er voordeel bij dat de kinderopvang, die niets met de sociale zekerheid heeft te maken, toch wordt verankerd in die sociale zekerheid. Dan wordt het immers moeilijker om dat geld naar de gemeenschappen over te hevelen.  In 1998 werd van de opbrengst van die bijdrage 1,145 miljard frank (83%) gegeven aan Franstalige kinderopvanginitiatieven en 0,229 miljard (17%) aan Nederlandstalige. De arrogantie van de Franstaligen gaat wel zeer ver! De federale minister van Sociale Zaken, Magda De Galan (PS), beloofde dat de Vlaamse initiatieven in 1999 30% zouden krijgen. De woordvoerders van de sociale partners hebben ooit eens beloofd dat het 50/50 zou worden, maar daarvan is ook niets in huis gekomen. De Vlaamse minister van Welzijn, Luc Martens (CVP), zei onlangs dat hij op zijn knieën moet gaan zitten bij de vakbonden en werkgevers om een beetje geld te krijgen voor de Vlaamse kinderopvanginitiatieven.  Dit is uiteraard onaanvaardbaar voor het Vlaams Blok. Op korte termijn eisen wij dat dit geld proportioneel wordt verdeeld over de gemeenschappen, op basis van het aantal kinderen. Het is dan ook bijna overbodig te vermelden dat het Vlaams Blok eist dat deze bijdragen terug weggehaald worden uit de federale sociale zekerheid. Deze middelen worden uiteraard overgeheveld naar de gemeenschappen bij de onafwendbare splitsing van de sociale zekerheid.   Kwaliteitsvol wonen voor elk gezin  Het Vlaams Blok is voorstander van een echt sociaal woning- en grondbeleid. Ieder gezin in Vlaanderen, ook de financieel zwakkere gezinnen, dient de gelegenheid te krijgen een eigen woning te kopen of te bouwen.  Dit dient door de overheid te worden ondersteund indien de financiële draagkracht het aan een gezin niet toelaat een degelijke woning aan te schaffen.  Een drastische verlaging van de registratierechten bij de aankoop van een gezinswoning dringt zich op. De tegemoetkomingen in de last van de hypothecaire leningen, aangegaan om een woning te bouwen, te kopen of te renoveren moeten worden verhoogd.  Belangrijk hierbij zijn eveneens maatregelen om het voor gezinnen met kinderen terug financieel aantrekkelijk te maken in de steden te komen wonen. Hier zijn vele maatregelen mogelijk, zoals een verlaging van de onroerende voorheffing, hogere aanpassings- en verbeteringspremies, overheidstussenkomsten, enz.  Onze voorstellen  1.  Gedaan met de fiscale discriminatie tussen gehuwden en samenwonenden. Het aangaan van het huwelijk moet immers een morele keuze zijn die niet mag beïnvloed worden door de fiscale vallen die de regeringspartijen destijds hebben opgezet.  2.  Het traditionele gezin is dé elementaire vorm van ‘samenleven’ en dient dan ook verdedigd te worden in al zijn aspecten.  3.  Voor het Vlaams Blok is er geen verschil in appreciatie tussen thuiswerkende vrouwen en vrouwen die kiezen voor een carrière buitenhuis.  4.  Het Vlaams Blok wenst een algemene verhoging van de kinderbijslagen en in het bijzonder het gelijkschakelen van de kinderbijslagen voor kinderen van zelfstandigen en werknemers.  5.  Ouders moeten de keuze hebben om zelf te zorgen voor de opvang en de opvoeding van hun kinderen of deze taken gedeeltelijk aan opvangcentra toe te vertrouwen. Daartoe wil het Vlaams Blok de invoering van een opvoedersloon voor de thuiswerkende ouder.  1.  Ethische kwesties      ETHISCHE KWESTIES      Abortus en euthanasie  1.  Algemeen  Het Vlaams Blok is geen confessionele partij. Gelovigen én niet-gelovigen strijden er zij aan zij voor het realiseren van een totaalprogramma, dus ook inzake abortus en euthanasie.  Het Vlaams Blok stelt nogmaals zeer duidelijk dat zijn uitgangspunt bij ethische problemen telkens identiek is. Wij pleiten er steeds voor omzichtig om te springen met het menselijk leven.  Hoewel er een groot verschil is tussen euthanasie en abortus, zijn er ook heel wat belangrijke parallellen te trekken zijn tussen deze twee dossiers. Het Vlaams Blok is van oordeel dat beide ingrijpen in het menselijk leven en dat beide gaan over de vraag of de strafrechtelijke beoordeling van het beëindigen van het menselijk leven moet verzwakt worden.  Het sterk relativeren van het menselijk leven door een juridische strijd over de mogelijkheid tot abortus of euthanasie, wortelt in een samenleving die steeds meer neigt naar egoïsme.  Abortus  Het Vlaams Blok is daadwerkelijk de enige ethische oppositie. De CVP blijft politiek verantwoordelijk voor het totstandkomen van de abortuswet op 3 april 1990. Het zijn de handtekeningen van o.m. CVP-ministers die de wet ter bekrachtiging ‘sieren’. Ook de Belgische bisschoppen hadden niet de moed zich daadwerkelijk tegen die schandelijke wet te verzetten. Het behoort tot onze taak hen daar blijvend op te wijzen en het menselijk leven als een absolute waarde te blijven aanschouwen; een waarde die onmogelijk afhankelijk kan gemaakt worden van derden of zich wijzigende omstandigheden van tijd of plaats. Een waarde zoals het menselijk leven moet beschermd worden, en daarmee ook de wortels van onze beschaving.  Eén van de beschavingsziekten is abortus. Het wordt beschouwd als een oplossing van een probleem. Volgens ons echter kan geen enkel probleem van de ouders voldoende groot zijn om het kind dat zij verwekt hebben daarvoor te doden. Het ongeboren leven aanwijzen als de oorzaak van een probleem, is een onterende wandaad. Het is in de eerste instantie het ontlopen of toedekken van zijn eigen verantwoordelijkheid.  Bij het plegen van abortus is men bezig met het doden van kinderen in plaats van met het ‘helpen’ van moeders (of ouders). Doch meteen betekent dat geenszins dat wij de ogen gesloten houden voor de concrete situatie van een meisje of vrouw die onverwacht zwanger wordt. Bijstand tijdens en na de zwangerschap, versoepeling van adoptiewetgeving en pleegouderschap, financiële en materiële hulp, enz. zijn maatregelen die een samenleving welke voor het leven kiest, duidelijk moet nemen, maar die menselijker zijn dan de ‘maatregel’ van abortus. Overigens, voor het uiterst beperkte aantal echte noodgevallen, daar waar nood wet breekt, is nooit iemand vervolgd, laat staan veroordeeld. Daarvoor diende de wet dus niet gewijzigd te worden.  We willen niet terug naar de prehistorie waar men zijn - weliswaar geboren - kinderen achterliet als voer voor de wolven, omdat ze gehandicapt waren of omdat ze gewoon ‘overtallig’ waren of teveel extra zorgen vroegen. Wij willen hier in Europa - bakermat van verschillende hoogstaande beschavingen waarin mens en samenleving centraal stonden - niet een nieuwe eeuw ingaan van moreel verval, waarin ‘om humanitaire redenen’ de afschaffing van de doodstraf wordt bepleit voor zware criminelen, terwijl de moord op onschuldige ongeborenen gewoon bij wet wordt toegelaten, omdat daar toevallig een politieke meerderheid voor gevonden werd.  Het leven is een continuüm: het begint bij de conceptie en evolueert tot het eindigt in de dood. Elk menselijk ingrijpen om deze evolutie af te breken, is ‘doding’. En wanneer deze doding opzettelijk gebeurt op een onschuldig menselijk leven, is maar één woord toepasselijk: MOORD.  Legalisering van abortus is dus geen oplossing. Ons alternatief is een menswaardige samenleving die voorrang geeft aan menselijk leven en die de problemen probeert op te lossen die uit een dergelijke consequente keuze voortvloeien.  Het Vlaams Blok verwijst uitdrukkelijk naar een aantal alternatieven voor abortus. Wanneer er materiële problemen zijn, dan kan de samenleving de vrouw de mogelijkheid bieden om het kind zelf te behouden, mits een zeer substantiële financiële tussenkomst via de sociale zekerheid.  Wanneer de vrouw na rijp beraad deze mogelijkheid niet aanvaardt, dan blijft er nog de optie om het kind af te staan via adoptie. Het Vlaams Blok herhaalt hier nogmaals zijn pleidooi voor een versoepeling van de adoptieregeling met betrekking tot kinderen van het eigen volk. Wanneer de problemen met betrekking tot de zwangerschap van morele aard zijn, dan pleit het Vlaams Blok voor een psychologische opvang. Die moet de moeder er van overtuigen dat het kind moet blijven leven.  Euthanasie  Uitgaande van de eerbied voor het menselijke leven, kiest het Vlaams Blok ervoor om dit leven met de nodige omzichtigheid te benaderen.  In de discussie omtrent de euthanasieproblematiek weigert het Vlaams Blok resoluut mee te werken aan de pogingen om euthanasie weg te halen uit de strafrechtelijke sfeer. De partij stelt dat de echte alternatieven zich onder meer situeren binnen de palliatieve zorgverstrekking.  Vermits voor het Vlaams Blok de waardigheid van het stervensproces een belangrijke zorg is en hoewel de grootste waakzaamheid in acht moet worden genomen t.o.v. actieve euthanasie, zijn pijnstillende middelen aanvaardbaar, ook als ze het stervensproces zouden verkorten.  Het Vlaams Blok wijst een wetswijziging resoluut af. Een eventuele wetswijziging kan enkel een evolutie inzetten die leidt tot een verzwakking van het absoluut karakter van respect voor menselijk leven. Deze verzwakking ontmenselijkt onze samenleving en dit is absoluut onaanvaardbaar voor het Vlaams Blok.  Het Vlaams Blok stelt vast dat de vraag naar euthanasie sterk vermindert wanneer op een vakkundige manier de technieken van de palliatieve zorg worden toegepast. Palliatieve zorgverstrekkers wijzen er zelf op dat technieken inzake pijnbestrijding reeds zeer ver gevorderd zijn.  Wat deze palliatieve zorg betreft, zal het Vlaams Blok dan ook initiatieven nemen om in de artsenopleiding en vooral ook in de huisartsenopleiding een bijkomende aandacht voor de palliatieve zorg te voorzien. Het geheel en de samenhang van de psychische, familiale en pijnbestrijdende aspecten van deze discipline moeten daarbij zeker voorop staan.  Het Vlaams Blok wil ook - geheel in de lijn van de Federatie Palliatieve Zorg Vlaanderen en het baanbrekende werk van Zuster Leontine - een centrale plaats voor de ontwikkeling van thuisbegeleiding en pas dan voor de ontwikkeling van palliatieve zorg in Rust- en Verzorgingstehuizen en ziekenhuizen. De verzuilde gezondheidszorg opteert als naar gewoonte voor een omgekeerde volgorde.  Het Vlaams Blok is er voorstander van dat maatschappelijk (dus zowel inzake medische opleiding, als inzake terugbetalingscriteria, als inzake subsidiëring en erkenning) de klemtoon moet komen te liggen op die thuiszorg en op het gespecialiseerde karakter van de palliatieve zorg. Alleszins t.o.v. ziekenhuizen is de thuiszorg inzake bijdrage via het RIZIV en qua kostprijs veel lager.  In de opleiding van geneesheren zou aandacht moeten besteed worden aan het feit dat patiënten niet eindeloos kunnen behandeld worden en aan het ogenblik waarop eerder de palliatieve fase intreedt. De geneesheren en de palliatieve zorgverstrekkers zouden hier elkaar op een verstandige manier moeten kunnen vinden. De klemtoon zou op dat ogenblik moeten komen te liggen op de kwaliteit van het leven. Men kan het genezingsproces niet eindeloos blijven rekken. Deze medische hardnekkigheid wil wel nog eens voorkomen, wanneer palliatieve patiënten in het ziekenhuis verzorgd blijven.  Als besluit moeten wij dus stellen dat een wijziging van de wetgeving inzake euthanasie niet alleen niet noodzakelijk is, maar zelfs niet gewenst is en dat er voldoende degelijke alternatieven voorhanden zijn.   Bio-ethiek  De evolutie in de wetenschap heeft geleid tot tal van mogelijkheden m.b.t. het beheersen van de menselijke vruchtbaarheid. Uiteraard schuilt hierin een gevaar voor aberraties en de uiteindelijke ontsporing van een normensysteem. Volgens het Vlaams Blok zijn daarom uiterste nauwgezetheid en een duidelijk afgelijnd standpunt nodig.  Het menselijk embryo moet fundamenteel als persoon erkend worden. Vanaf het ogenblik van versmelting van de eicel met een zaadcel is al het genetisch materiaal aanwezig voor het uitgroeien tot een levensvatbare mens. Vanaf het eerste ogenblik is er de unieke samenstelling van het chromosomenpatroon dat maakt dat dit nieuwe leven uitgroeit tot een uniek exemplaar van de mensensoort.  In voorliggende problematiek staat het Vlaams Blok een evolutie voor van het stadium van zaadcel en eicel tot volwaardig embryo die zo nauw mogelijk aansluit bij het natuurlijke groeiproces.  In de benadering van het embryo als persoon staat het Vlaams Blok achter de uitgangspunten van Prof. dr. Schotsmans van het Centrum voor Biomedische Ethiek en Recht van de K.U.Leuven: “Het embryo heeft de visu geen kenmerkende eigenschappen die een menselijk wezen tot een ‘persoon’ maken. Maar op basis van de continuïteit in het ontwikkelingsproces van het embryo kan men duidelijk aantonen dat het in zijn genetische erfmassa vastgelegde menselijke karakter van zijn leven van bij de bevruchting aanwezig is. Vanaf de verwekking vertegenwoordigt het embryo een wezen in wording, waarvan de menselijke aard geleidelijk wordt bevestigd, bij een goede genetische bagage en een aangepast intra-uterien ontwikkelingsmilieu. Bij een normaal ontwikkelingsproces zijn er vanaf de bevruchting elementen van genetische aard die een menselijke entiteit uitmaken. (…) Vermits de morele status van het embryo in alle stadia van zijn ontwikkeling gelijk blijft - het gaat om een continu proces waarbij het embryo op het ene ogenblik niet minder menselijk is dan op het andere -, is het aangewezen om het een waarde op zich toe te kennen.”  Het Vlaams Blok stelt dan ook dat fundamenteel onderzoek of het vooraf bepalen van het geslacht, waarbij dus wordt geëxperimenteerd met menselijke eigenschappen, volstrekt onaanvaardbaar is. Het Vlaams Blok pleit dan ook voor een verbod op dergelijke experimenten met overtollige embryo’s.  Onze voorstellen  1.  Het Vlaams Blok pleit er voor om steeds omzichtig om te springen met het menselijk leven.  2.  Herinvoering van de vroegere abortuswetgeving.  3.  Het Vlaams Blok wil een betere ondersteuning van vrouwen die een abortus overwegen. Via een financiële tussenkomst en/of psychologische opvang moet hen duidelijk gemaakt worden dat er alternatieven voor abortus bestaan, bijvoorbeeld het kind afstaan voor adoptie.  4.  Euthanasie moet in het strafrecht blijven. Echte alternatieven situeren zich onder meer binnen de palliatieve zorgverstrekking. Daarbij moeten financiële maatregelen voorzien worden om de thuiszorg te bevorderen.  5.  Het Vlaams Blok stelt dat fundamenteel onderzoek of het vooraf bepalen van het geslacht, waarbij dus wordt geëxperimenteerd met menselijke eigenschappen, volstrekt onaanvaardbaar is. Het Vlaams Blok pleit dan ook voor een verbod op experimenten met overtollige embryo’s.  1.  Economie      ECONOMIE      Een Vlaamse leeuw in een Belgische kooi   1.  Economisch beleid: Vlaanderen versus België  Aan het einde van het tweede millennium is België ook op economisch vlak onhoudbaar geworden. De spanningen tussen noord en zuid, Vlaanderen en Wallonië, uiten zich immers ook meer en meer op het vlak van het economisch beleid. Het dynamische en flexibele Vlaanderen ziet zich op oneindig veel manieren beknot worden door het Wallo-Belgisch kader.  De vaststelling dat Wallonië een negentiende-eeuwse industriezone is, wordt dikwijls als verklaring voor de huidige Waalse economische situatie gegeven. Men moet ook de vraag durven stellen naar het waarom van deze situatie. Waarom is het in de vorige eeuw welvarende Wallonië bijna letterlijk in de tijd blijven stilstaan? En waarom is Vlaanderen uitgegroeid tot een groeiende regio?  Op sociaal-economisch vlak zit het verschil tussen Vlaanderen en Wallonië voornamelijk in de aard van het gevoerde beleid. Het Vlaams economisch beleid is gericht op de economische realiteit; iets waar de Waalse bewindsvoerders blijkbaar totaal geen oog voor hebben. In Vlaanderen worden ondernemingen verplicht door middel van bijkomende investeringen tijdig te innoveren en te renoveren, zoniet verschijnen zij in de faillissementsstatistieken van het Nationaal Instituut voor de Statistiek (NIS). Deze bijkomende investeringen moeten er immer voor zorgen dat de Vlaamse ondernemingen hun positie op de markt minstens kunnen handhaven. Enkel op een dergelijke manier zijn ondernemingen in staat de concurrentie in een globaliserende wereldhandel aan te gaan. Het is immers de enige gezonde basis voor een blijvend ondernemerschap.  In het Wallonië van de PS houdt men daar echter een andere mening op na. De Waalse bewindslui blijven hun ondernemingen - nota bene met Vlaams geld - op de meest onwaarschijnlijke manier subsidiëren. Bijgevolg hebben die ondernemingen ook niet de behoefte om zich aan de economische realiteit aan te passen. Het dichtdraaien van de geldkraan heeft in het merendeel van de gevallen dan ook een faillissement en dus een sociaal drama tot gevolg.  De huidige Waalse economische situatie is dan ook enkel en alleen de vrucht van een socialistisch-etatistisch beleid dat blind was en is voor de macro- en micro-economische realiteit. Een vrucht die aan het einde van de twintigste eeuw rot van de boom dreigt te vallen.  Ten noorden van de betaalgrens zien de Vlamingen zich gestraft worden omwille van hun gezonde visie op economie. Wil Vlaanderen niet in het Waals-Belgische kielzog worden meegesleurd, dan is de Vlaamse onafhankelijkheid een absolute noodzaak. Vlaanderen moet zich dan ook ontdoen van de Belgische inperking, want alleen in een onafhankelijk Vlaanderen zullen de Vlamingen immers de broodnodige economische sleutels in handen hebben om de Waals-Belgische economische erfenis over boord te gooien.  De Belgische Staatsschuld: wiens Schuld?  België heeft nog altijd een astronomische staatsschuld. Dat wordt in de euforie omtrent de Euro wel even vergeten. Bewust vergeten, want de staatsschuld herinnert er aan dat één van de twee Maastrichtnormen NIET is gehaald. De Staatsschuld moest namelijk gedaald zijn tot 60% van het BBP (bruto binnenlands product) en daar is niets van in huis gekomen: de Belgische staatsschuld bedraagt zo maar eventjes 123% van het BBP. Dat betekent in absolute cijfers een schuld van 10 640 miljard frank, of meer dan 1 miljoen per inwoner, pasgeborene inbegrepen.  Zo’n staatsschuld weegt ernstig op de Vlaamse economische en sociale welvaart. Als we nagaan aan wie we deze kwalijke erfenis te danken hebben, komen we tot het onthutsende resultaat dat de Walen verantwoordelijk zijn voor 60% van de Belgische staatsschuld, terwijl ze maar 32% van de bevolking uitmaken. Maar ja, hoeveel Waalse putten heeft men niet getracht met geld op te vullen?  DE BELGISCHE GECONSOLIDEERDE OVERHEIDSSCHULD (1985-1998)  Bron: Vlaams Blok – STUDIEDIENST o.b.v. NBB-Jaarverslag – 1998.  Voor 1998 noteerde de Nationale Bank een schuld van 10 536 miljard frank; wat in verhouding tot het bruto binnenlands product (BBP) een resultaat van 123,02% oplevert. Dat België hiermee in de Europese Unie de onbetwiste koploper inzake rampzalige overheidsfinanciën is, hoeft al lang geen betoog meer. Van 5 818 miljard frank in 1985 groeide de Belgische overheidsschuld jaarlijks gemiddeld met 5,79% (of 337 miljard) aan tot een niveau van maar liefst 10 536 miljard frank in 1998. Dat is een stijging van maar liefst 81,09% op amper 19 jaar! Iets aanschouwelijker is misschien het feit dat in 1997 elke inwoner van België, d.i. iedere vrouw, iedere man en elk kind een schuld van 1 053 600 frank boven het hoofd had hangen (O.b.v. 10 000 000 inwoners)!  Dat deze schuld afschrikwekkend hoog is, hoeft geen verder betoog. Een andere vraag is echter wat deze schuld ons aan welvaart kost. In 1998 kostte de Belgische overheidsschuld ons niet minder dan 669 miljard frank. Tegenover 1985 is dit een stijging van maar liefst 31,69% toen de rentelasten al tot 508 miljard frank waren aangedikt. Het moet echter worden gezegd dat de rentelasten in functie van het BBP tussen 1985 en 1993 een vrij stabiel verloop kennen en de jongste jaren een dalende trend vertonen. Die ontwikkeling is echter het resultaat van de zogenaamde modernisering van het schuldbeheer, maar meer nog van een gelukkig toeval. De jongste jaren kenden immers zowel de rente op korte termijn als de rente op lange termijn een forse daling. Dit fenomeen maakte de Belgische schuld een fractie minder duur, wat zich dan ook vertaalt in de evolutie van de rentebetalingen. Van een daling van de rentelasten door een goed beleid is dan ook nauwelijks sprake! Van 1985 tot en met 1998 betaalden we immers maar eventjes 9 319 miljard frank aan rentelasten of gemiddeld 666 miljard frank per jaar. Dit is meer dan het volledige BBP van 1998.  De overheidsschuld is dus niet alleen immens groot, maar heeft ons dus op iets meer dan een decennium meer aan rentelasten gekost dan we in 1997 hebben verdiend. We moeten ons dus afvragen wie voor welk deel van deze erfenis verantwoordelijk is. In geval van Vlaamse onafhankelijkheid zou Vlaanderen immers zijn eigen schuld kunnen beheren en niet langer de vruchten van zijn economie in de bodemloze Waals-Belgische put moeten storten.  Inherent aan deze kwestie is echter de vraag naar de te hanteren verdeelsleutel voor deze schuld. De meest geciteerde verdeelsleutels voor de schuld zijn het Bruto Regionaal Product (BRP), het bevolkingsaantal en de verantwoordelijkheid voor de schuld. Wanneer het BRP als verdeelsleutel wordt gehanteerd, zou Vlaanderen 58% van de Belgische overheidsschuld voor zijn rekening nemen, tegenover 15% en 27% voor respectievelijk Brussel en Wallonië. Het hanteren van dit principe zou Vlaanderen nog maar eens straffen voor zijn beter presteren. Vlaanderen moet deze sleutel dan ook resoluut van de hand wijzen. Ook de grootte van de bevolking kan volgens het Vlaams Blok niet als verdeelsleutel worden gebruikt. In dit geval zou Vlaanderen immers eveneens opdraaien voor schulden waarvoor het niet verantwoordelijk is. De Vlamingen zouden dan 58% van de schuld moeten dragen, terwijl dat voor Brussel en Wallonië respectievelijk slechts 10% en 32% zou bedragen.  De enige juiste en rechtvaardige verdeelsleutel voor de Belgische overheidsschuld kan alleen de bijdrage tot de schuld zijn. Naar analogie van het milieuprincipe ‘de vervuiler betaalt’ moet principieel de stelling ‘de schuldenaar betaalt’ worden gehanteerd. Het is immers niet meer dan logisch dat wie schulden maakt die ook zelf betaalt! Deze sleutel hanterend draait Vlaanderen immers enkel op voor dat gedeelte van de schuld waar het zelf voor verantwoordelijk is, nl. 30% van de Belgische overheidsschuld. Wallonië zal de gevolgen van zijn onverantwoordelijk beleid en blindheid voor de realiteit moeten dragen wanneer het beseft dat het verantwoordelijk is voor maar liefst 60% (!) van de Belgische overheidsschuld. Dit is een van de redenen waarom de Waalse politici halsstarrig blijven pleiten voor de noord-zuid-solidariteit.  De ‘goed-nieuws-show’ van de CVP: bedrog of realiteit?  CVP-voorzitter Van Peel prijkte bij het begin van de verkiezingscampagne op de reuzenaffiches van de CVP met slogans zoals: “Ja, de Vlaming verdient 7% meer dan de Nederlander.”, “De Vlaamse werkloosheid is 30% lager dan in 1995.” Of nog: “In 1998 kwamen er 30.000 nieuwe arbeidsplaatsen bij.” Deze slogans zijn staaltjes van pure manipulatie.  Wat betreft de 7%, weten we intussen op welke simplistische en onwetenschappelijke manier de CVP dit percentage heeft berekend. Ze hebben de gemiddelde koopkracht per hoofd (inkomen per hoofd gerelateerd aan het prijsniveau) in Nederland vergeleken met de gemiddelde koopkracht per hoofd in Vlaanderen. Daaruit blijkt dan inderdaad dat de gemiddelde Vlaming meer verdient dan de gemiddelde Nederlander. Maar dat wil nog niet zeggen dat dit cijfermatig gegeven de werkelijkheid benadert. Het houdt immers geen rekening met de gehele sociaal-economische context. Zo moeten Nederlanders niet elk jaar vele miljarden van hun goede geld in de bodemloze Waalse put laten verdwijnen.  Als een middelbare scholier zo’n verkeerde redenering maakt, kan men dat als een vergissing beschouwen. Als ervaren en gehaaide CVP-ers de zaken zo verkeerd voorstellen, dan is dat geen vergissing. Dan is dat bedrog. Zij weten heel goed hoe groot het welvaartsverlies door de transfers is. En het beeld wordt niet alleen door de transfers vertekend. België heeft de vierde hoogste belastingdruk van alle OESO-landen. Van elke 100 frank die een Belg verdient, moet hij er meteen 55,5 afgeven aan de staat. Van de 44,5 frank die hij mag houden, gaan er nog eens 10 à 15 frank af aan de staat onder de vorm van BTW, accijnzen en registratierechten. Belgen - en helaas dus ook Vlamingen - betalen maar liefst 21% BTW, Nederlanders slechts 17%. Omgerekend per hoofd van de bevolking, is de staatsschuld in België vier maal groter dan in Nederland, en de afbetaling daarvan komt bijna volledig ten laste van de Vlamingen. De Belgische Spoorwegen kosten de belastingbetaler ongeveer 100 miljard per jaar. De Nederlandse spoorwegen zijn bijna zelfbedruipend.  Eén punt bewijst heel duidelijk hoe hol die CVP-slogan wel is: de werkloosheid. De werkloosheid is gedaald met 30%? Vergeet het. Die daling is enkel toe te schrijven aan een manipulatie van de werkloosheidsstatistieken. Systematisch worden bepaalde categorieën werklozen uit de statistieken geschrapt. Categorieën zoals de oudere werklozen, de verplicht ingeschreven niet-werkende werkzoekenden, de vrij ingeschreven niet-werkende werkzoekenden, de personen die vallen onder het stelsel van het conventioneel brugpensioen en de vol- en deeltijdse loopbaanonderbrekers zijn allemaal mensen zonder job die nochtans niet in de officiële werkloosheidstatistieken voorkomen. Maar ze zijn en blijven werkloos. In heel België werden volgens de RVA tot en met september 1998 447.766 werklozen volkomen kunstmatig uit de statistieken geschrapt. Dit is een hoger aantal dan het officiële werkloosheidscijfer van 438.614! In dàt opzicht heeft de regering inderdaad opmerkelijke resultaten geboekt: ze heeft de statistieken voortreffelijk gemanipuleerd. Veel beter dan in Nederland.  Dan is er de fameuze toename van de werkgelegenheid: liefst 30.000 banen meer dan in 1997. Dit is echter maar een deel van de waarheid. Van 1974 tot 1996 daalde de werkgelegenheid van 3.804.900 naar 3.761.382 jobs: een verlies van 43.518 banen. Dankzij de gunstige conjunctuur steeg de werkgelegenheid weliswaar tijdens de jongste twee jaar, maar daarmee zitten we nog altijd maar op het niveau van 1974, toen de beroepsbevolking minder omvangrijk was. En als men toch graag vergelijkt met het buitenland: tussen 1974 en 1996 werden - tegenover onze daling van de werkgelegenheid - in Frankrijk, Duitsland en Nederland ongeveer 5% nieuwe jobs gecreëerd.  Als er in totaal duizenden banen verdwijnen bij Levi’s, Renault-Vilvoorde, Ford-Genk, Nova en Verlipack (om er maar enkele te noemen), dan wassen de regeringspartijen hun handen in de onschuld. Dan beweren zij met een bekommerd gezicht dat zij nauwelijks invloed hebben op de economische mechanismen die leiden tot het creëren of schrappen van banen. Als het slecht gaat, is het nooit hun schuld. Maar als het goed gaat, als er nieuwe bedrijven worden aangetrokken, dan zou het wel hun verdienste moeten zijn. Als het in Vlaanderen goed gaat, dan is dat ondanks België, ondanks de regeringspartijen. Niet dank zij hen. Van Peel heeft niet de moed de echte bedreigingen voor onze Vlaamse welvaart en onze Vlaamse eigenheid aan te pakken: de immigratie, de transfers naar Wallonië, de eeuwigdurende chantage van de Franstaligen, de uitverkoop van vitale economische sectoren aan Franse industriëlen.  Loonlastverlaging of werkduurverkorting?  Het geloof dat de invoering van de arbeidsduurverkorting een oplossing vormt voor de werkloosheid, is een ernstige en onbegrijpelijke misvatting. Niettemin verkrijgt een dergelijk systeem echter ook hier zijn schare supporters, zoals de Vlaamse socialisten met de heer Bonte als spreekbuis. En buiten de interesse van PS en ACV, heeft ook de vakbondsbasis van de christelijke bediendencentrale LBC op zijn congres van oktober 1997 een 32-urenweek zonder loonverlies en met bijkomende aanwervingen tot dé prioriteit van de CAO-onderhandelingen voor de periode 1999-2000 uitgeroepen. Ook de regering (het zogenaamde plan Vande Lanotte-Di Rupo) heeft al experimenten opgezet.  Het Vlaams Blok gelooft niet dat werktijdverkorting een wondermiddel is om werkgelegenheid te creëren.  Het Vlaams Blok verwerpt hiermee dus de idee van de verplicht opgelegde lineaire werkduurverkorting en pleit onomwonden voor een loonlastverlaging. Een aanzienlijke loonlastverlaging zou de concurrentiepositie van de Vlaamse bedrijven verbeteren en zou veel blijvende banen scheppen. De lastenverlaging die de regering nu voorstelt (108 miljard gespreid over maar liefst zes jaar), is echter onvoldoende om de buitenlandse concurrentie te kunnen bijbenen. Een ernstig debat over de loonlastverlaging kan in de Belgische context echter niet gevoerd worden omdat het idee van de loonlastverlaging steevast botst op het veto van Wallonië. Met haar voorliefde voor overheidssubsidies, draagt een arbeidsduurverkorting de voorkeur weg van de PS-staat Wallonië. Dit kan Vlaanderen echter geen enkele garantie tot werkgelegenheidscreatie bieden. Willen we Vlaamse banen creëren, dan resten ons slechts weinig opties. Wallonië heeft lang genoeg alle Vlaamse werkgelegenheidsinitiatieven geblokkeerd. Denken we bijvoorbeeld maar aan Marivlam dat vakkundig door Wallonië werd gekelderd, en de opvolger Vlaminov dat evenveel verzet mocht ondervinden. Er is nood aan een aangepast, regionaal bepaald economisch beleid in de ruimste zin van het woord. Het Vlaams Blok eist voor Vlaanderen dan ook de fiscale autonomie op, zodat Vlaanderen zijn eigen economisch en sociaal beleid kan voeren, aangepast aan de eigen behoeften en het eigen kunnen.  Fiscale autonomie  Het jarenlange politiek geknoei met overheidsgelden en het Waalse potverteren, hebben geleid tot een torenhoge overheidsschuld. Wars van elk degelijk beleid vond de regering er niets beters op dan te proberen met steeds stijgende belastingen deze overheidsschuld in te dijken; belastingen, waar vooral Vlaanderen en ook Brussel telkens opnieuw voor moeten opdraaien. Momenteel behoort de Belgische globale belastingdruk dan ook tot de hoogste van Europa en werkt voor Vlaanderen verstikkend, vooral omdat we er naar verhouding te weinig voor in de plaats krijgen. Het is duidelijk dat het Belgische kader welvaart uit Vlaanderen doet wegvloeien.  Het feit dat Vlaanderen momenteel niet kan beschikken over zijn eigen geld, verijdelt ook dat Vlaanderen een beleid kan voeren aangepast aan de eigen behoeften. Op dit moment is de toestand voor Vlaanderen dan ook ronduit tragisch te noemen. Vlaanderen weet immers hoe het de bestaande sociaal-economische problemen kan oplossen en zou die ook kunnen oplossen, maar wordt steevast van haar middelen en mogelijkheden beroofd.  Het Vlaams Blok eist voor Vlaanderen dan ook de fiscale autonomie op. Alleen op die manier kan Vlaanderen zijn eigen sociaal en economisch beleid voeren aangepast aan het eigen kunnen en de eigen noden. Alleen op die manier zal er een eind komen aan de jaarlijkse miljardentransfer van Vlaanderen naar Wallonië. Die transfer kost Vlaanderen veel welvaart en welzijn, en haalt bovendien ook Wallonië niet uit het slop. Fiscale bevoegdheid voor alle grondgebonden materies betekent het einde van het huidige consumptiefederalisme en leidt ontegensprekelijk tot een meer efficiënt beleid ten aanzien van deze materies. Wie verantwoordelijk is voor zijn eigen centen, springt er immers voorzichtiger mee om. Dat is echter nog niet alles. Met fiscale autonomie beschikt Vlaanderen over de nodige budgettaire ruimte om een belastingverlaging door te voeren zodat de mensen en ondernemingen terug ademruimte krijgen. Deze verlaging van de belastingdruk zal niet alleen de arbeidskosten doen dalen en de concurrentiepositie van de ondernemingen doen verbeteren, maar zal ook leiden tot een stijging van de werkgelegenheid en de koopkracht. Fiscale autonomie betekent dus niet meer of niet minder dan een verbetering van de welvaart en het welzijn.  Het Vlaams Blok vindt dat het voorstel van resolutie van het Vlaams Parlement met betrekking tot de fiscale autonomie alweer niet ver genoeg gaat. Het eisenpakket omvat wel een overheveling van de bevoegdheden inzake de personenbelasting en de huidige gewestbelastingen naar de deelstaten, maar laat niettemin toe dat de vennootschapsbelasting en de indirecte belastingen federale materie blijven. Anderzijds is het voor het Vlaams Blok onaanvaardbaar dat het Brussels Gewest versterkt wordt met meer bevoegdheden en fiscale autonomie. Ook de overheidsschuld wordt niet gesplitst. Een dergelijke regeling laat nog altijd niet toe dat Vlaanderen een eigen sociaal-economische koers kan varen en blijft dus een hypotheek leggen op de toekomst.  De BTW-verlaging in de bouwsector  Om de bouwsector uit het slop te halen, besliste de regering drie jaar geleden om de BTW voor ‘bescheiden woningen’ te verlagen van 21% naar 12% op een schijf van 2 miljoen BEF aan werken. Een bescheiden woning is een woning van maximaal 190 m^2^ of een appartement van maximaal 100 m^2^. In 1997 besliste de regering Dehaene om de maatregel niet te verlengen na 1997. Na een tijd werd de maatregel evenwel verlengd tot midden 1998 voor bouwvergunningen die voor 1 januari 1998 werden afgeleverd. De reden voor de niet-verlenging was volgens de toenmalige minister van financiën Maystadt de invoering van de verhoogde Maribel in de bouwsector, die voorziet in de verlaging van de arbeidskosten. De niet-verlenging moet dus dienen als compensatie.  Wat betreft de bouwsector zelf, werden volgens cijfers van de Nationale Confederatie van het Bouwbedrijf (NCB) door de verlaging van het BTW-tarief tussen januari 1996 en april 1997 zo’n 3.700 bijkomende bouwvergunningen voor flats en eengezinswoningen afgeleverd. Het effect van het verlaagde BTW-tarief op de tewerkstelling in de bouwsector (samen met de lage rente) werd door de NCB geschat op ongeveer 6.500 extra jobs.  Dit betekent dus meteen ook dat de niet-verlenging van de BTW-maatregel duizenden jobs gaat kosten in de bouwsector, vooral omdat deze sector zeer arbeidsintensief is. We kunnen dus wel stellen dat de vraag naar te bouwen woningen zal dalen, wat zeker een weerslag zal hebben op de tewerkstelling in deze sector. Een verhoogde Maribel kan daaraan niets verhelpen omdat het de vraag niet stimuleert. Hieruit blijkt nog maar eens dat de regering een weinig samenhangend beleid voert: enerzijds pompen ze miljarden in tewerkstellingsplannen en anderzijds voeren ze besparingen door die duizenden banen kunnen kosten.  Daarbij willen we nog wijzen op het feit dat de afschaffing van de maatregel vooral Vlaanderen zal treffen. Immers, de meeste bouwbedrijven liggen in Vlaanderen en het grootste deel van de werknemers in de bouwsector is dan ook Vlaams (62% of 115.286 werknemers op een Belgisch totaal van 185.944). Gezien verwacht wordt dat de afschaffing duizenden jobs gaat kosten, mogen we ook veronderstellen dat dit verlies verhoudingsgewijs vooral aan Vlaamse kant zal zijn.  Naast de bouwbedrijven zijn vooral de minder kapitaalkrachtige gezinnen de dupe van deze beslissingen. Stijgende grondprijzen, lagere subsidiëring en nu ook het wegvallen van de BTW-verlaging maken dat veel gezinnen hun bouwplannen kunnen opbergen. Op één jaar tijd gaat men immers voor het bouwen van eenzelfde huis enkele honderdduizenden franken extra op tafel moeten leggen. Deze gezinnen hebben dan ook hoegenaamd geen boodschap aan de invoering van de Maribel-maatregel. Zelfs de 12% BTW-regeling is op zich niet echt een cadeau te noemen: het is niet meer dan het Europees gemiddelde. In Groot-Brittannië bijvoorbeeld, moet men bij de bouw van een eerste woning helemaal geen BTW betalen.  Maar het afschaffen van de maatregel is ook nog op een ander vlak asociaal te noemen. Ook de sociale bouwsector zal bijzonder veel hinder ondervinden van de stopzetting van de gunstmaatregel. Door het optrekken van het BTW-tarief zien de huisvestingsmaatschappijen hun middelen inkrimpen, terwijl de vraag naar sociale woningen onveranderd hoog blijft. Volgens de onderzoekers van het Centrum voor Sociaal Beleid is er in Vlaanderen alleen al behoefte aan 207.681 sociale woningen, terwijl het aanbod maar 115.946 sociale woningen telt. Bovendien gaf het lage BTW-tarief gezinnen met een laag inkomen de mogelijkheid een woning te verwerven, waardoor op de privé-markt het falende aanbod aan sociale woningen voor een deel kon worden opgevangen. Ook dit valt nu weg.  Het Vlaams Blok veroordeelt dan ook de beslissing van de regering om de BTW-maatregel niet te verlengen. Ten eerste omdat het de bouwsector niet ten goede komt, ten tweede omdat het een antisociale maatregel is gezien het de gezinnen en de sociale woningbouw diep in de geldbeugel treft. In de eerste plaats zijn het de gezinnen met een laag inkomen die het slachtoffer worden van deze beslissing. In dat opzicht is zeker voor de eerste, bescheiden woning het behoud van het lage BTW-tarief ten volle verantwoord. Is een behoorlijk dak boven het hoofd niet een primaire behoefte en zelfs een recht voor iedereen?  Werknemersparticipatie   Met het systeem van de werknemersparticipatie wil men de werknemer meer betrekken bij de ondernemingsresultaten, door een deel van zijn loon te laten afhangen van de behaalde winst. Naast zijn vast (basis)loon krijgt de werknemer dus ook een variabel gedeelte dat in verhouding staat tot de ondernemingswinst. Daarnaast wordt ook voorzien in de oprichting van een spaar- of participatiefonds waar de werknemers hun verkregen winstgedeelte kunnen storten. Dit fonds kan dat geld dan beleggen in het eigen bedrijf of in de economie zodat een deel van het spaargeld productief wordt gebruikt.  Het Vlaams Blok stelt hierbij wel uitdrukkelijk dat de invoering van werknemersparticipatie voor de werknemer geen enkel verlies in het loonzakje mag meebrengen.  Het systeem kent een aantal varianten die van elkaar verschillen door de wijze en het tijdstip van betaling. Zo kan de betaling bestaan uit een premie (d.i. de uitkering van contanten) of uit aandelen, en kan de uitbetaling onmiddellijk gebeuren of met vertraging (de uitbetaling wordt geblokkeerd, bijvoorbeeld tot het pensioen).  Het systeem kan heel wat gunstige effecten met zich meebrengen. Ten eerste wordt de onderneming sterker doordat de kapitaalstructuur verbetert. De onderneming bevindt zich in een betere positie t.o.v. de concurrentie en wordt een minder makkelijke prooi voor een vijandelijke overname.  Ten tweede kunnen we op dergelijke manier de economische macht in ons land verankeren. Verschillende sociale drama’s uit het verleden waarbij de productie naar het buitenland werd verplaatst (Renault-Vilvoorde, Phillips-Brugge,…), hadden kunnen vermeden worden wanneer het personeel een deel van de aandelen in handen had gehad. Gezien het feit dat België weinig of geen eigen multinationals heeft, is het dan ook nodig dat we - willen we zulke feiten in de toekomst verhinderen - de bedrijven in Vlaanderen zoveel mogelijk verankeren.  Ten derde zal - doordat de werknemers rechtstreeks en persoonlijk worden geconfronteerd met de resultaten - de productiviteit en motivatie stijgen en het absenteïsme dalen.  Ten vierde kan de opbouw van pensioenfondsen een oplossing bieden voor de toenemende vergrijzing van de bevolking.  Het grote probleem is dat de overheid en de Rijksdienst voor Sociale Zekerheid de winstdeelname beschouwen als bijkomend loon waarop belastingen en RSZ-bijdragen moeten betaald worden, wat de gunstige effecten van het systeem natuurlijk voor een deel neutraliseert. Bovendien zijn de vakbonden niet voor het idee gewonnen. Het systeem zal immers hun gezag ondermijnen en misschien hun einde betekenen omdat de werknemer - die nu méér verbonden is met zijn bedrijf en dus meer inspraak heeft - nog maar weinig baat heeft met een lidmaatschap.  Ondertussen is België een van de laatste landen om de Europese aanbeveling inzake winstdeelneming uit te voeren. Dit is onbegrijpelijk. Het systeem van de werknemersparticipatie kan immers zowel voor de onderneming als voor de werknemers heel wat voordelen bieden en moet dan ook dringend op zijn haalbaarheid onderzocht worden.  Vermindering van successierechten   Het Vlaams Blok beschouwt het successierecht als “een soort van melkkoe voor Vadertje Staat”. Momenteel is het zo dat het loutere overlijden van een persoon en het verwerven door de erfgenamen, legatarissen of begiftigden van zijn goederen, de staat het recht geeft om een belasting te heffen op de waarde van deze goederen.  Als uitgangspositie stelt het Vlaams Blok dat het gekant is tegen het heffen van OM HET EVEN WELK successierecht. Het Vlaams Blok wil als gezinspartij IN EERSTE INSTANTIE pleiten voor een afschaffing/verlaging van de successierechten voor de langstlevende echtgeno(o)t(e) en voor de ascendenten en de descendenten in de rechte lijn. In een later stadium moet er eveneens werk gemaakt worden van een verlaging van de successierechten voor andere categorieën.  SP en CVP willen blijkbaar de exclusieve plaats van het traditionele huwelijk ondergraven door andere samenlevingsvormen ook een verlaging van successierechten toe te kennen. Voor het Vlaams Blok gaat dit momenteel te ver: het huwelijk dient als hoeksteen van de maatschappij ook op het vlak van de successierechten volop gepromoot te worden.  Wat het Vlaams Blok betreft, is een vermindering van de successierechten voor samenwonenden mogelijk, doch de partij verbindt aan deze verminderingen drie voorwaarden:  a)  de huidige fiscale discriminatie tussen gehuwden en samenwonenden moeten worden weggewerkt;  b)  het moet gaan om samenwonenden van verschillend geslacht die over een stabiele relatie beschikken;  c)  het huwelijk dient als bouwsteen van de volksgemeenschap gepromoot te worden en dient dan ook te genieten van de laagste successietarieven.  Bij het overlijden van een familielid in de rechte lijn of van een huwelijkspartner dienen de ascendenten, de descendenten of de langstlevende echtgeno(o)t(e) successierechten te betalen. Dit successierecht bedraagt momenteel 3% voor het netto-aandeel van de geërfde goederen van 0 tot 2 miljoen frank, 9% voor het netto-aandeel van de geërfde goederen van 2 miljoen tot 10 miljoen frank of 27% voor het netto-aandeel van de geërfde goederen boven de 10 miljoen frank.  Het Vlaams Blok is van mening dat er voor het netto-aandeel van de geërfde goederen tot 10 miljoen frank geen successierecht meer verschuldigd mag zijn. Verder wensen wij het huidige tarief van 27% voor het netto-aandeel van de geërfde goederen boven de 10 miljoen frank, terug te brengen tot 15%.  Inzake bovengaande nieuwe tarieven voor de langstlevende echtgeno(o)t(e) en de ascendenten en descendenten in de rechte lijn, werd door het Vlaams Blok een voorstel van decreet ingediend. Dit is natuurlijk maar een begin: ook de tarieven van successierecht voor andere personen dan in de rechte lijn en tussen echtgenoten moeten hervormd worden.  De reden waarom de erfgenamen (in de rechte lijn en tussen de echtgenoten) geen successierecht meer moeten betalen voor erfenissen onder de 10 miljoen frank, is dat nalatenschappen gedurende heel hun samenstellingsproces reeds alle mogelijke vormen van belasting hebben ondergaan en – eens geërfd - nog onderworpen zullen zijn aan allerlei fiscale regimes.  Het Vlaams Blok is van mening dat de erflater in het verleden reeds genoeg belasting heeft moeten betalen op de erfenis die hij nalaat en dat de erfgenamen in de rechte lijn en de langstlevende echtgeno(o)t(e) niet opnieuw een belasting (in de vorm van successierecht) op de geërfde goederen dienen te betalen.  De middenstand  De faillissementsstatistieken liegen niet. Elke maand wordt een nieuw en triest record gevestigd. Vooral de kleine zelfstandige ondernemer krijgt het hard te verduren en lijdt onder de internationalisering van de economie. De fiscale druk en de loonlast zijn te hoog, de concurrentie uit binnen- en buitenland wordt steeds groter en dat vreet aan de winstmarges en de overlevingskansen van de kleine zelfstandige. Elk initiatief wordt door een administratieve rompslomp met ingewikkelde procedures inzake milieu, stedenbouw en veiligheid vakkundig de kop ingedrukt. Bovendien is het grootste deel van de middenstandsbedrijven sterk plaatsgebonden, wat betekent dat zij niet - zoals grotere ondernemingen dat doen - kunnen uitwijken. Hun overlevingskansen moeten dan ook ter plaatse veiliggesteld worden.  Ondanks het feit dat de overheid zich bewust is van de problemen, zijn er nog steeds geen ingrijpende maatregelen gekomen om de handicaps voor de zelfstandigen weg te nemen. De federale regering heeft enkel oog voor de toetreding tot de Eurogroep, zodat bij de opmaak van de begroting weinig of geen rekening wordt houden met de verzuchtingen van - onder andere - de zelfstandigen. Het Vlaams Blok is zich bewust van de problemen van de middenstand. Zo werd in het welvaartscongres van 1996 al geëist dat de middenstand voldoende armslag zou krijgen via de invoering van specifieke maatregelen inzake personeelsbeleid en externe bedrijfsbegeleiding.  Voor de problematiek van de pensioenen van zelfstandigen verwijzen we naar het hoofdstuk “Sociaal Beleid”.  De belangrijkste problemen waarmee zelfstandigen worden geconfronteerd, zijn:  1.  concurrentievervalsing door mega-ketens  Heel wat kleine zelfstandigen worden uit de markt gedrukt door nieuwe en grote winkelketens. Deze vestigen zich niet enkel aan de rand van de stad, waar ze met hun uitgebreide parkeerfaciliteiten heel wat klanten uit de binnenstad weglokken, maar ook in het stadscentrum zelf. Daar prijzen ze met de schaalvoordelen die ze uit hun grote voorraden halen de kleine ondernemer uit de markt.  Om het de middenstand mogelijk te maken verder concurrentieel te blijven, moet het stadsbestuur kleinhandelsinvesteringen in de binnenstad opnieuw aantrekkelijk maken. Het Vlaams Blok denkt hierbij aan een vermindering van de stedelijke belastingen, het uitbouwen van voldoende parkeermogelijkheden en de voorziening in een vlot, regelmatig, goedkoop of gratis openbaar vervoer van en naar het winkelcentrum.  1.  concurrentievervalsing door ‘etnisch ondernemerschap’  Ook veel van de exotische zelfstandigen vormen een marktverstorend element. Zij houden dikwijls geen rekening met zelfs de meest elementaire regels uit het handelsrecht, hebben veelal geen respect voor de openingstijden, schrijven hun werknemers niet in, … De meest in het oog springende en storende vorm van deze overtredingen vormen de nachtwinkels. Tegen woekerwinsten en vaak onofficiële prijzen bedrijven deze vreemdelingen de meest ernstige vorm van concurrentievervalsing.  Het Vlaams Blok eist dan ook een strenge toepassing van de vestigingswetgeving, samen met een scherp toezicht op de naleving van de handelswetgeving voor àlle zelfstandigen.  1.  een te hoge belastingdruk  De belastingdruk waaronder de zelfstandige gebukt gaat, is te hoog. Niet enkel de federale belastingmaatregelen treffen de zelfstandigen, ook verscheidene ondoordachte gemeentelijke maatregelen laten hun sporen na.  De situatie is duidelijk. Willen we een economisch bloeiende en levende stadskern, dan moeten er dringend (o.a. fiscale) maatregelen getroffen worden om dit te bewerkstelligen. Zoniet werken we een verdere afkalving van de stedelijke commerciële centra enkel in de hand. Dit leidt uiteindelijk tot leegstand, verkrotting, stijgende criminaliteit en een terugloop van de bevolking. Daar is niemand bij gebaat en de gevolgen zijn nu reeds zichtbaar in onze grote steden.  1.  een te grote administratieve rompslomp  De administratieve rompslomp is een doorn in het oog van elke middenstander.  Het Vlaams Blok stelt dan ook voor dat er in elke stad een ‘KMO-loket’ wordt voorzien, waar potentiële of bestaande zelfstandigen met hun verzuchtingen en vragen naar toe kunnen. Dit KMO-loket moet op de hoogte zijn van de laatste ontwikkelingen in verband met allerhande subsidies, vergunningen en formulieren.  1.  een steeds stijgende criminaliteit  De middenstand wordt meer en meer geconfronteerd met nachtelijke diefstallen, overvallen op klaarlichte dag en vandalisme. Het Vlaams Blok eist dan ook dat er meer politie in het straatbeeld moet aanwezig zijn. Dit heeft o.i. een preventieve werking. Bovendien moet de zelfstandigen de mogelijkheid gegeven worden zichzelf te beveiligen (bv. door een BTW-vrijstelling op alarminstallaties) en te verdedigen. Dit kadert in ons voorstel tot verruiming van de wet op de zelfverdediging.  KMO’s  Bij het uitstippelen van een eigen beleid moet Vlaanderen zowel voor de KMO’s als voor de industrie aandacht hebben. Ter illustratie: ondernemingen met minder dan 100 werknemers maken ongeveer 98% uit van het aantal ondernemingen in België en zorgen voor ongeveer 39% van de tewerkstelling. Daarnaast zorgen ondernemingen met meer dan 100 maar minder dan 1 000 werknemers voor ongeveer 24% van de tewerkstelling en ondernemingen met 1.000 werknemers of meer voor ongeveer 37% van de tewerkstelling.  Het Vlaams Blok stelt vast dat de KMO’s het kloppend hart van Vlaanderen zijn en voor een belangrijk deel van de werkgelegenheid zorgen. Immers 60% van die KMO’s ligt in Vlaanderen. Studies tonen aan dat tussen 1980 en 1993 het aantal KMO’s is toegenomen met 41.120 eenheden (in België). De werkgelegenheid in de KMO’s steeg met 175 000 arbeidsplaatsen. Dit was echter niet genoeg om de totale daling van de werkgelegenheid te compenseren. Zo gingen in de grootindustrie in dezelfde periode al 143 000 banen verloren. Dit wil natuurlijk absoluut niet zeggen dat de grootindustrie mag verwaarloosd worden. De grootindustrie zorgt immers voor ongeveer 20% van het BBP in onze economie. Ruim 80% van onze exportproducten zijn industriële producten en daarenboven zijn een groot deel van de KMO’s toeleveringsbedrijven van de industrie. Indien traditionele sectoren als chemie, autobouw, textiel en metaal worden verwaarloosd, gebeurt dat onrechtstreeks ook met de KMO’s. Bovendien speelt het multiplicatoreffect in de industrie een aanzienlijke rol. Onderzoek wijst uit dat er tal van uitstralingseffecten zijn. Zo levert één bijkomende job in de industrie ook één job erbuiten op.  Wat met de landbouw?  De Vlaamse landbouwer heeft het de jongste jaren niet gemakkelijk. Berichten die verkondigen dat het inkomen van de Europese landbouwer aanzienlijk is gestegen, gelden niet voor hun Vlaamse collega’s. Integendeel, terwijl het inkomen van de Europese landbouwers in 1996 gemiddeld met 4,2% steeg, daalde het inkomen van de Vlaamse en de Waalse boeren maar liefst met 8,5%.  Onze landbouw krijgt het op alle vlakken hard te verduren. Vooral de kleine tot middelgrote landbouwbedrijven zijn het slachtoffer van allerlei ondoordachte maatregelen. Maatregelen die ook op dit vlak vooral Vlaanderen treffen, aangezien 77,5% van de Belgische landbouwomzet in Vlaanderen wordt geproduceerd. Maar zoals al eerder aangetoond, resulteerde deze omzetstijging niet in een bijgaande inkomensstijging. Integendeel…, de Vlaamse landbouwer is verplicht zijn productiviteit te verhogen om zijn inkomen enigszins te kunnen consolideren. De realiteit is dus dat de Vlaamse boer veel harder moet werken voor een kleiner loon! De omzetstijging van 3 398,1 miljard frank in 1985 naar 5 079,8 miljard frank in 1995 geeft dus eigenlijk de situatie in de landbouwsector maar gedeeltelijk weer.  Voor de Vlaamse landbouwer - gespecialiseerd in veeteelt en intensieve tuinbouw - is het dus de jongste jaren alle hens aan dek. Velen onder hen hebben er echter na verdienstelijke reddingspogingen de brui aan gegeven. Dit laat zich vanzelfsprekend ook voelen in het aantal faillissementen. Het aantal landbouwbedrijven liep van 75 898 in 1980 terug tot 48 104 in de loop van 1995; d.i. een daling van meer dan één op drie (36,62%)! De gevolgen voor de werkgelegenheid in de landbouwsector zijn legio: 39 066 werklozen extra! Het aandeel van de landbouwsector in de Vlaamse werkgelegenheid ligt met 0,7% dan ook ver onder het Europese gemiddelde van 1,9%.  De cirkel is hiermee echter nog niet rond. De moeilijke omstandigheden waarin de Vlamingen in de landbouw werken, zorgen er immers voor dat bijkomende investeringen voor de doorsnee-landbouwer quasi ondraaglijk worden. In 1996 liepen de investeringen in de primaire sector immers terug tot 13,3 miljard frank. Dezelfde evolutie kan ook in de interne bestedingen voor Onderzoek en Ontwikkeling (O&O) worden teruggevonden. Deze liepen terug van 297 miljard frank in 1991 tot 249 miljard frank in 1995. En vermits dergelijke investeringen en bestedingen levensnoodzakelijk zijn voor het leven en overleven van elke sector, kan men de gevolgen al raden.  Het Vlaams Blok wijst erop dat een groot deel van de problemen in de landbouwsector terug te brengen zijn tot het Europese landbouwbeleid. Jarenlang werd door Europa een landbouwpolitiek gevoerd waarbij de kwantiteit voorrang kreeg op de kwaliteit. Alles moest grootschalig gebeuren. Hierdoor werd de kleine familiale kwaliteitslandbouw kapot gemaakt.  Het Vlaams Blok is dan ook van mening dat Vlaanderen zorg moet dragen voor zijn landbouwsector. Er mag immers niet uit het oog worden verloren dat de primaire sector een belangrijke toeleverancier van de verwerkende nijverheid is en een betekenisvolle rol speelt voor de tertiaire sector. De Vlaamse landbouw kan zelfstandig overleven, maar moet daartoe eerlijke kansen krijgen, waarin trouwens ook de verzoening tussen milieu en landbouw kadert. Daarom eist het Vlaams Blok aandacht voor de Vlaamse landbouwer!  Het Vlaams Blok is ervan overtuigd dat landbouw en milieu samen kunnen gaan. Het overgrote deel van de landbouwers leverde de jongste jaren immers bijna onmenselijke inspanningen om aan allerhande milieunormen te voldoen. Vele landbouwers hypothekeerden bijna letterlijk niet alleen hun eigen toekomst, maar ook die van hun gezin. Daarom moet in het kader van de harmonie tussen landbouw en milieu worden gezocht naar een leefbare en menselijke oplossing van de problemen die zich stellen. Vlaanderen heeft zijn landbouwers immers nodig!  Onlangs bereikte de Vlaamse regering, na jarenlang gepalaver, een principeakkoord over het Mest Actie Plan. Ook hier heeft het Vlaams Blok zich uit alle macht tegen verzet. In onze ogen is het MAP een met voorbedachten rade moord op de kleine, zelfstandige landbouwer. Dit MAP is als het ware op het lijf geschreven van de bio-industrie en de grote belangengroepen, terwijl de kleine gezinsveeteeltbedrijven gewoonweg genegeerd worden. Het versterkt enkel de quasi monopoliepositie van de belangenorganisaties, en is daarom in onze ogen verwerpelijk. Alleen al het feit dat door het afsluiten van het intersectoraal samenwerkingsakkoord tussen voedingsproducenten, belangengroepen en regering, heel wat landbouwers in de kou blijven staan en bijgevolg het juridische gelijkheidsbeginsel met de voeten wordt getreden, zit ons bijzonder dwars. Het Vlaams Blok vindt het een regelrechte schande dat boeren die bij de ondertekenende partijen aangesloten zijn, er financieel beter zullen van worden, terwijl anderen het zelf maar moeten zien te rooien. De Vlaamse regering is de medeplichtige geworden van de Boerenbond, die met de uitvoering van het MAP ongetwijfeld haar positie nog meer zal versterken en nog meer greep probeert te krijgen op het ongebonden landbouwbedrijf. Dit is voor het Vlaams Blok onaanvaardbaar.  De noodzaak van onderzoek en ontwikkeling (O&O)  De Vlaamse industrie is nog altijd gespecialiseerd in activiteiten waar schaalvoordelen en lage loonkosten de belangrijkste bronnen van competitiviteit zijn: automobielsector, chemie, staal en textiel. Het is dan ook niet verwonderlijk dat de meeste van die sectoren meer en meer in het slop geraken. Reeds in de jaren ’70 begonnen gelijktijdig met het ontsporen van de loonkostenontwikkeling de problemen in de staalindustrie. De textielindustrie volgde al snel. Tussen 1973 en 1994 liep het aantal arbeidsplaatsen in de Belgische industrie dan ook met nagenoeg 35% terug. In 1997 en 1998 was het de automobielindustrie die rake klappen kreeg: denken we maar aan Renault Vilvoorde, Ford Genk en Volkswagen Vorst. De combinatie van onze huidige loonkostgevoelige industrie met onze al even kenmerkende enorme loonkost, maakt dat Vlaanderen in een geglobaliseerde wereldeconomie de concurrentie steeds moeilijker zal aankunnen. Levi’s en Verlipack zijn daarvan thans de meest actuele voorbeelden.  De toekomst zal voor Vlaanderen, net zoals voor alle andere industrielanden, dan ook liggen in de productie en export van producten met een hoge toegevoegde waarde. Met andere woorden, het innovatieve element moet de doorslaggevende factor worden bij de benadering van de (internationale) markt. De aanwezigheid van hoogtechnologische productieprocessen en onze kennis daarvan vormen de belangrijkste comparatieve voordelen die we hebben en dienen dan ook meer aandacht te krijgen. Het zijn de beste wapens die we hebben om het hoofd te kunnen bieden aan de steeds toenemende internationale concurrentie.  Technologische innovatie, of m.a.w. de omzetting van technische kennis in nieuwe producten (productinnovatie) en nieuwe productieprocessen (procesinnovatie), moet voor de Vlaamse ondernemingen een absolute prioriteit worden. De overheid moet dit op een gepaste manier ondersteunen. Wil men op lange termijn een blijvende groei - en een daarbij horende tewerkstelling - creëren, dan dient Vlaanderen zich daarbij in hoofdzaak te richten op productverbeterende i.p.v. procesverbeterende spitstechnologie. Procesverbeterende investeringen hebben tot doel het productieproces efficiënter te maken zonder de kwaliteit van het product te veranderen. Productverbeterende investeringen beogen de verbetering van de kwaliteit van een bestaand product of de ontwikkeling van een nieuw, beter product.  Wat betreft de ONDERNEMINGEN, kunnen we stellen dat hun toekomst nauw samenhangt met de aard en de omvang van de investeringen. De investeringen bepalen immers in grote mate de toekomstige efficiëntie en productiviteit, en de evolutie van hun concurrentiepositie. In 1995 bleven de investeringen in O&O in Vlaanderen (overheid + ondernemingen) naar schatting 15% beneden het Europees gemiddelde. Daarmee blijven we bijna 23% onder de OESO-norm. We halen nauwelijks de helft van het EU-gemiddelde. Deze slechte score is vooral te wijten aan een povere investering vanwege de overheid, gezien de investeringen van de ondernemingen wél het Europees niveau halen. (Ministerie van de Vlaamse Gemeenschap, Vlaamse Regionale Indicatoren 1997, blz. 150) Een bijkomend negatief element is dat deze investeringen sterk geconcentreerd zijn in een beperkt aantal grote ondernemingen en binnen enkele onderzoeksintensieve sectoren. Zo wees een technologie-enquête van de Stichting Technologie Vlaanderen er onlangs nog op dat bij de ondernemingen tot 200 werknemers slechts 10% van de totale uitgaven aan O&O worden besteed, wat inderdaad bedroevend en op lange termijn zelfs gevaarlijk is. (De Financieel Economische Tijd, Beperkte innovatie bij Vlaamse KMO’s erger dan Renault?, 9 april 1997)  Wat de OVERHEID betreft, hebben we er al op gewezen dat deze jammerlijk in gebreke blijft en hoofdverantwoordelijke is voor de slechte score van Vlaanderen. Hoewel de Vlaamse overheid dit erkent en – o.a. met de toezegging van 2 miljard extra per jaar - beterschap belooft voor de toekomst, wordt de overheidssteun aan de Vlaamse ondernemingen momenteel geschat op amper 5 miljard BEF per jaar, wat minder dan 10% is van de O&O-investeringen van de ondernemingen zelf en wat een stuk lager is dan het Europees gemiddelde van 13,5%. Dit is onbegrijpelijk, want innovatie, economische vooruitgang en dus ook grotere én duurzame tewerkstelling gaan hand in hand. Indien we willen dat de Vlaamse ondernemers de 21^ste^ eeuw met vertrouwen tegemoet kunnen zien, dan moet de overheid dringend werk maken van een ernstige inhaalbeweging. Enkel wanneer we er voor zorgen dat onze ondernemingen zonder problemen kunnen inspelen op nieuwe vragen en uitdagingen, kunnen nieuwe en solide arbeidsplaatsen ontstaan.  Hierbij herhaalt het Vlaams Blok nogmaals zijn pleidooi voor een volledige defederalisering van het wetenschappelijk onderzoek. Er zou op die manier een einde komen aan de blijvende onduidelijkheid van wat nu federale of regionale bevoegdheid is. Dan pas kan Vlaanderen, zonder Belgische schoonmoeder, echt aandacht besteden aan het zo noodzakelijke wetenschappelijk onderzoek.  Innovatie en technologische vooruitgang zijn bovendien pas mogelijk als we over voldoende goedgeschoolde Vlamingen beschikken die kunnen worden ingezet op de arbeidsmarkt. Als we de SCHOLINGSGRAAD VAN DE BEROEPSBEVOLKING vergelijken met die van onze drie belangrijkste handelspartners (Frankrijk, Duitsland en Nederland), dan moeten we vaststellen dat ook hier werk aan de winkel is. Scoren we wat betreft het aantal hooggeschoolden opmerkelijk beter (31% van de werkende beroepsbevolking t.o.v. 25% bij de drie handelspartners), dan hebben we toch een enorme achterstand bij het middenkader (35,8% t.o.v. 54,8%). Dit betekent automatisch dat Vlaanderen te kampen heeft met een relatief hoog aandeel laaggeschoolden (33,2% t.o.v. 20,2%), wat ons natuurlijk kwetsbaar maakt. Gevolg is dan ook dat onze ondernemingen vaak moeite hebben om voldoende geschoold personeel te vinden, zoals uit een enquête (juni 1998) van het NCMV bleek.  Om dergelijke problemen te vermijden en omdat wij alleen met een duidelijke kennisvoorsprong de toekomst zonder angst in de ogen kunnen zien, geloven wij er tevens in dat er een hechte band moet zijn tussen scholen en ondernemingen, tussen ONDERWIJS EN BEDRIJFSLEVEN. Niettemin willen we er ook op wijzen dat het gevaarlijk is het onderwijs uitsluitend in dienst te stellen van het bedrijfsleven. De school heeft immers een ruimere maatschappelijke en culturele taak die niet in economische termen kan en mag uitgedrukt worden en die niet in het gedrang mag gebracht worden.  Omdat de toekomst van onze economie sterk afhankelijk is van de stand van de technologie, stelt het Vlaams Blok dat het O&O-beleid geoptimaliseerd dient te worden, waarbij er een sterkere interactie tussen universiteiten en onderzoeksinstellingen enerzijds en ondernemingen anderzijds tot stand moet worden gebracht. Op dergelijke wijze moet er een efficiëntere technologische dienstverlening aan ondernemingen worden gecreëerd, wat in het huidige België niet gebeurt. Bovendien moet de overheid meer investeren in O&O. De kennisvoorsprong van de ondernemers is immers doorslaggevend voor hun succes. Die kennisvoorsprong wordt gevoed en onderhouden in regio’s die maximale kansen zullen geven aan zulke ‘lerende’ ondernemingen. Dit is de sleutel voor Vlaanderen in de 21^ste^ eeuw. Vanuit een hoogtechnologische industriële sector zullen er ongetwijfeld uitstralingseffecten gaan naar meer traditioneel gerichte sectoren, toeleveringsbedrijven en de dienstensector.   Een Vlaamse leeuw in een Europese kooi  Het jongste decennium staat schijnbaar alles wat er binnen de Europese Unie (EU) gebeurt in het teken van de muntunie. Diezelfde muntunie wordt in Europa - en niet het minst in België - gebruikt als alibi om allerlei maatregelen door te drukken. Tegelijkertijd werd de volkeren binnen die EU het beloofde land voorgehouden eenmaal de muntunie een feit zou zijn. De werkloosheid zou smelten als sneeuw voor de zon en de economische groei zou weer ongekende toppen scheren.  Ondertussen is het duidelijk geworden dat het allemaal zo’n vaart wel niet zal lopen. Waar eerder van een onmiddellijke impact werd gewag gemaakt, geven de euromaniakken toe dat de effecten van de euro slechts op middellange tot lange termijn voelbaar zullen zijn. Hier en daar zijn er zelfs al stemmen die zich vragen stellen over de positieve impact van de euro.  De euforie binnen de Belgische regering was groot toen midden vorig jaar werd aangekondigd dat ook België bij de Europese kopgroep was om de eurozone te starten. De regering Dehaene ging er dan ook prat op dat dit was gebeurd dankzij haar inspanningen en haar prestaties. Vreemd genoeg hebben echter alleen de man en de vrouw in de straat die prestaties en die inspanningen van de regering in hun portefeuille gevoeld. De belastingdruk ging in België sinds 1989 immers quasi onafgebroken de hoogte in.  DE BELGISCHE BELASTINGDRUK (1985-1997)  Bron: Vlaams Blok – STUDIEDIENST o.b.v. NBB-Jaarverslag – 1997.  T-druk: globale belastingdruk  Van wat het nationaal inkomen zou kunnen worden genoemd, pikte de Belgische regering in 1997 zomaar eventjes 45,77% in. Dat is goed voor niet minder dan 3 959 miljard frank! Dankzij die regeringsinspanningen bevindt de belastingdruk zich dus nu al terug op een niveau van voor 1988! Een andere inspanning die de regering leverde, is eigenlijk nog minder fraai. Zo knoeit de regering Dehaene met de regelmaat van de klok aan de statistieken om toch maar aan de Maastrichtcriteria te kunnen voldoen. In dit verband is het frappant hoe in de jaarverslagen van de Nationale Bank het BBP van een bepaald jaar steeds groter en de geconsolideerde schuld steeds kleiner wordt naarmate de uitgaven van de jaarverslagen vorderen. Op die manier slaagt men erin om bv. de schuldratio (schuld i.f.v. BBP) er beter te doen uitzien dan deze in werkelijkheid is.  Het is duidelijk dat niet de regering, maar de gewone man en vrouw in de straat de rekening betaalden voor de politieke droom van Dehaene en de rest van de eurolobby.  Zonder de voordelen van een muntunie te willen ontkennen, stelt het Vlaams Blok zich toch kritische vragen bij de manier waarop de huidige muntunie is tot stand gekomen. De huidige muntunie (EMU) is immers geen gevolg van economische ontwikkelingen, maar een project dat enkel en alleen door de politieke actualiteit van eind de jaren tachtig werd ingegeven. Eind 1989 werd de eenmaking van Duitsland plots een haalbare kaart. Duitsland diende op deze kans echter snel in te spelen en het was nu net die snelheid die er voor zorgde dat zij ermee akkoord gingen dat hun D-mark op middellange termijn door de euro zou worden vervangen. Frankrijk had Duitsland immers voor de keuze gesteld: ofwel een Duitse hereniging gekoppeld aan het opgeven van de mark ofwel geen van beide. De Fransen hadden immers snel door dat een herenigd Duitsland niet alleen een nog grotere economische macht zou worden, maar dat onze oosterburen door die hereniging ook een aanzienlijke politieke macht zouden verwerven.  De Franse vrees dat de Duitsers hun economische macht gedeeltelijk zouden omzetten in politieke macht, was met de EMU dan ook meteen afgewend. Het machtigste Duitse economische wapen, de D-mark, had het moeten ontgelden en de Franse politieke grootheidswaanzin was gedeeltelijk ingeruild voor economisch zeggenschap. Toch hadden de voormalige regeringsleiders Kohl en Mitterrand in het afhaspelen van hun politiek akkoordje geen rekening gehouden met de inflatieschuwe waard van Duitsland: de Bundesbank (Buba). In eerste instantie zag de Buba immers niets in het inruilen van de sterke Duitse mark tegen een politiek en artificieel gecreëerde Europese eenheidsmunt. Daarom hield de Buba het been stijf en besliste dat, indien de euro er al zou komen, dat enkel zou gebeuren op haar voorwaarden! Dat die voorwaarden gericht waren op het bestrijden van het Duitse spookbeeld van inflatie en het behoud van een sterke munt, zal wel niemand verwonderen. En wat blijkt? De Maastrichtnormen zijn inderdaad enkel en alleen gericht op prijsstabiliteit; tevens de topprioriteit van de Europese Centrale Bank (ECB).  Is het Vlaams Blok dan de enige partij die zich vragen durft stellen bij de doctrines van Maastricht? De Maastrichtcriteria zijn door politici samengesteld in het licht van het euforisch klimaat van een kortstondige economische opflakkering. Het was voor de meeste EU-lidstaten dan ook onmogelijk om aan deze criteria te voldoen of deze op een gezonde manier te bereiken. Getuige hiervan zijn de verschillende oogjes die men bij de toelating tot de eerste groep EMU-landen heeft moeten dichtknijpen. En feit is en blijft dat de geleverde inspanningen moeten worden voortgezet en dat de start van de muntunie op 1 januari 1999 daar geen verandering in heeft gebracht!  Bij de opstelling van de Maastrichtcriteria heerste enkel willekeur en had men enkel oog voor het monetaire aspect van een muntunie. Waarom ligt de marge voor de inflatierichtlijn 1,5% boven het gemiddelde van de op dit vlak best presterende landen? Waarom is de marge 2% bij de langetermijnrente? En waarom werken met gemiddeldes als het gaat over het vastleggen van normen in verband met schulden en tekorten? Blijkbaar was het volgens de dames en heren in Europa niet nodig rekening te houden met andere aspecten van het sociaal-economisch spectrum! Op het vlak van de sociaal-economische wetgeving staat de convergentie immers nergens. Ook op het vlak van de sociale wetgeving is er geen noemenswaardige toenadering tussen de Eurolidstaten. Zowat alle objectieve economisten zijn het erover eens dat dit voor Europa voor heel wat problemen zou kunnen zorgen.  Bovendien hebben de politieke verdedigers van de muntunie, zoals die nu wordt opgevat, heel wat problemen met het beantwoorden van de vraag hoe zij asymmetrische schokken in hun muntunie gaan opvangen. Hoe zullen zij de van politieke benoemingen doorspekte ECB laten reageren wanneer landen hun economische groei zien stokken terwijl andere EMU-deelnemers hun economie zien oververhitten? Dit is maar één van de vele problemen die zich binnen deze muntunie zullen stellen.  Heel wat concurrentiemiddelen van de eurogroep zullen in de muntunie niet langer gehanteerd kunnen worden en dus wordt het ondernemingsklimaat het concurrentiemiddel bij uitstek voor de muntunielanden. Landen met een slecht ondernemingsklimaat zullen binnen de kortste keren in slechte papieren komen te zitten. Voor België ziet dit er dus met het licht op de EMU-realiteit niet bijzonder goed uit. Een recente studie van de investeringsbank Merrill Lynch toont aan hoe slecht het met het Belgische ondernemingsklimaat is gesteld.  ONDERNEMINGSKLIMAAT VAN 8 EURO-STARTERS + GROOT-BRITTANNIË, ZWEDEN EN DE VERENIGDE STATEN  --------------------- ---------------- ---------------- ----------------- --------------- RANGSCHIKKING EINDRANGSCHIKKING     ARBEIDSMARKT 1. Verenigde Staten   1 2. Groot-Brittannië   2 3. Nederland          5 4. Ierland            3 5. Zweden             9 6. Portugal           4 7. Spanje             6 8. Frankrijk          8 9. Duitsland          10 10. Italië            7 11. België            11 --------------------- ---------------- ---------------- ----------------- ---------------  Bron: Trends, Het verdriet van België, 3 september 1998, blz. 31.  Vermits er een duidelijk positief verband is tussen de rangschikking in bovenstaande tabel en de economische prestaties van de desbetreffende landen, hoeft het geen betoog hoe het België zal vergaan in een muntunie waar dit verband alleen nog maar sterker zal worden. Eén van de belangrijkste parameters hiertoe is de fiscaliteit. De fiscale druk moet en kan in Vlaanderen omlaag, maar daalt niet omwille van België.  Het is dus heel duidelijk dat het ondernemingsklimaat hét concurrentiemiddel bij uitstek wordt in de EMU. Willen wij als Vlamingen deze concurrentieslag overleven, dan hebben wij maar één keuze: onafhankelijkheid!     Tewerkstelling  1.  Faillissementscijfers, werkloosheidscijfers en banenplannen: het bedrog van de overheid  Uit de enquête naar wat de Vlaming als belangrijkste probleem ervaart - opgenomen in de Vlaamse Regionale Indicatoren uit 1997 - prijkte de werkloosheid nog op de eerste plaats.  Deze bezorgdheid is zeker niet ongegrond. De stroom FAILLISSEMENTEN - en het daaraan gekoppelde banenverlies - houdt niet op. Hoewel het in 1998 euforisch weerklonk dat het aantal faillissementen van 1997 slechts 1% hoger lag dan in 1996, mogen we niet vergeten dat er in 1997 een record aantal faillissementen werd opgetekend. Een triest record. 7.618 ondernemingen en 21.224 banen zijn verloren gegaan. Euforie lijkt op zijn zachtst gezegd misplaatst. In de voorbije elf jaar gingen maar liefst 59.100 Belgische ondernemingen over kop. Verontrustend daarbij is dat de netto aangroei van ondernemingen daalt: in 1991 kwamen er netto nog 21.929 ondernemingen bij terwijl er dat in 1996 nog maar 11.488 waren, met natuurlijk de nodige gevolgen voor de werkgelegenheid. Ondertussen is de regering tevreden dat ze kan uitpakken met cijfers waaruit blijkt dat het aantal faillissementen in 1998 gevoelig is gedaald. Die forse vermindering is echter niet te danken aan een goed beleid of een betere conjunctuur, maar aan de nieuwe faillissementswet die op 1 januari 1998 van kracht werd. Deze wet bepaalt o.a. dat het gerechtelijk akkoord de regel moet worden en het faillissement de uitzondering.  Naast het ‘corrigeren’ van de faillissementsstatistieken, houdt de regering Dehaene zich - via Minister van Arbeid Miet Smet - vlijtig bezig met het oppoetsen van de WERKLOOSHEIDSCIJFERS, met als doel de bevolking gerust en haar prestige veilig te stellen. Ondanks de plechtige verklaring van Miet Smet dat ‘de regering niet sjoemelt met werkloosheidscijfers’ (De Standaard, 5 februari 1997), zijn deze cijfers een voorbeeld van puur bedrog. Het valt niet te ontkennen dat de werkloosheidscijfers op papier inderdaad zijn gedaald, maar deze zijn evenwel eerder het resultaat van statistisch gegoochel dan de vrucht van een doordacht werkgelegenheidsbeleid.  Door de creatie van enkele dubieuze programma’s zoals de werkloosheidsonderbreking, de oudere niet-werkzoekende werklozen, de PWA’s en de uitbreiding van het stelsel van conventioneel brugpensioen, is de regering er in geslaagd de officiële werkloosheidscijfers drastisch te ‘beperken’ en systematisch te doen dalen.  In werkelijkheid daalt de werkloosheid niet of heel wat minder dan de regering steeds laat uitschijnen, omdat de personen die vallen onder voornoemde stelsels systematisch uit de statistieken worden geschrapt. Het uiteindelijke gevolg van dit jarenlange gesjoemel is dat de werkloosheid meer dan dubbel zo hoog ligt als officieel wordt toegegeven. Zo bleek uit de cijfers van de Rijksdienst voor Arbeidsvoorziening dat er eind september 1998 officieel 438.614 werkloze Belgen waren, maar in feite 886.380 Belgen een volledige of gedeeltelijke werkloosheidsuitkering genoten. (Federaal Ministerie van Sociale Zaken, Volksgezondheid en Leefmilieu, Begroting van de sociale Zekerheid 1999.) Daarbij werd dan nog geen rekening gehouden met het aantal definitief of tijdelijk geschorste werklozen. Zo werden de jongste drie jaar maar liefst 161.349 personen geschorst, waarvan 67.834 definitief! (De Financieel Economische Tijd, 4 januari 1999)  In plaats van werk te maken van een degelijk TEWERKSTELLINGSBELEID, waar o.a. de problematiek van de te hoge loonkosten en vennootschapsbelasting zou behandeld moeten worden, blijft de regering de voorkeur geven aan een batterij aan banenplannen om deze wantoestand te verhelpen. Daarmee wordt een jarenlange traditie in ere gehouden om werklozen (vooral werkloze laaggeschoolden) via een loonsubsidie, bijdragevermindering, premie of dergelijke meer aan een baan te helpen. Het positieve effect van deze vormen van gesubsidieerde tewerkstelling is echter artificieel: het is in de tijd beperkt, omdat de al of niet tewerkstelling rechtstreeks afhangt van de al of niet toekenning van de subsidie. Een dergelijk systeem van banenplannen lost dus in wezen niets op. Maar dit is niet het enige probleem: het systeem van de banenplannen wordt bovendien gekenmerkt door inefficiëntie. Tevens is de gesubsidieerde tewerkstelling van bepaalde doelgroepen op lange termijn niet altijd voordelig voor de werknemers die tot die doelgroep behoren.  De banenplannen zijn inefficiënt: het nog steeds groeiende arsenaal van tewerkstellingsplannen is niet op elkaar afgestemd, zodat ze elkaar vaak overlappen en beconcurreren. Gevolg is dat ruim één werknemer op vier profiteert van ten tenminste twee tewerkstellingsmaatregelen. Dit totaal gebrek aan coördinatie gaat bovendien dan nog gepaard met een massa hoogst ingewikkelde administratieve procedures. Veel van deze banenplannen kenden tot nu toe dan ook weinig succes, of, erger nog, leidden tot perverse situaties waarbij ondernemingen hun bestaande personeelsbestand hebben vervangen door nieuwe werknemers die in aanmerking komen voor een subsidieregeling. Het netto-effect van deze maatregelen op de werkgelegenheid was alvast in het verleden dan ook ronduit bedroevend. Een studie van het Planbureau en enquêtes van het IRES (Institut de Recherches Economiques et Sociales) en het vakblad Personeel & Organisatie, wijzen op een netto jobcreatie van respectievelijk 15%, 12% of zelfs 0%. (Trends, 3 oktober 1996) Dit betekent dus dat 85 à 100% van de arbeidsplaatsen die genieten van een overheidssubsidie er ook zonder die overheidstussenkomst waren gekomen. Het verklaart meteen waarom de regering altijd naar buiten treedt met brutocijfers wanneer er wordt gesproken over de resultaten van de banenplannen. Succesvol of niet, de tewerkstellingsplannen kosten handenvol geld. Eén bijkomende arbeidsplaats (bruto!) kost al vlug 600.000 à 800.000 BEF. (Trends, 3 oktober 1996)  Ondertussen heeft de regering in het kader van het BELGISCHE ACTIEPLAN VOOR DE WERKGELEGENHEID een nieuw banenplan in petto, dat een lastenverlaging inhoudt voor alle werknemers in alle sectoren. De bedoeling is hier dat de patronale bijdrage op zes jaar tijd in die mate wordt verminderd dat ze overeenkomt met het gemiddelde van de buurlanden. Dit betekent dat de werkgeversbijdrage met 3,4 procentpunt moet dalen, wat neerkomt op een lastenverlaging van 108 miljard BEF, zijnde jaarlijks 18 miljard. Met de reeds gebeurde sociale drama’s (zoals Renault-Vilvoorde, Levi Strauss, Nova, Verlipack,…) in het achterhoofd, kunnen we toch wel stellen dat deze lastenverlaging te laat komt. Bovendien kunnen we pas over zes jaar op gelijke voet strijden met de buurlanden, natuurlijk op voorwaarde dat zij hun lasten ondertussen niet verlagen. Dit is zeer lang en sluit eventuele bijkomende sociale drama’s niet uit. Het nieuwe banenplan moet volgens het Planbureau - in theorie - 50.000 jobs opleveren tegen 2004, wat neerkomt op een kostprijs van ongeveer 2 miljoen per nieuwe arbeidsplaats. (De Standaard, 22 september 1998.) Daarbij valt nog af te wachten of dat cijfer zal gehaald worden.  Is deze malaise normaal te noemen? Natuurlijk niet. Een groot deel van deze faillissementen is toe te schrijven aan het nefaste beleid van de regering Dehaene, voor wie de afbouw van de torenhoge schuldenlast de enige doelstelling is. Dat daarbij de bevolking via steeds stijgende belastingen wordt uitgeperst en de economie de grond wordt ingeboord, is voor deze regering van ondergeschikt belang of dringt blijkbaar niet tot het bewustzijn door. Iedere Belgische begroting is zowel voor de ondernemingen als voor de bevolking een nieuwe aderlating. Dit heeft natuurlijk zijn impact op de concurrentiekracht en uiteindelijk ook op de werkgelegenheid. Ondanks de grotere inspanningen van de bevolking en de talrijke cosmetische ingrepen in de begroting, bedraagt de Belgische overheidsschuld nog altijd ruim meer dan 100 procent van het bruto binnenlands product. In 1998 liet de regering echter niet na om met enige fierheid te zeggen dat België met 118,4 procent niet langer de hoogste overheidsschuld van Europa heeft. Italië kwam namelijk uit op… 118,5 procent. (De Financieel Economische Tijd, 9 april 1998)  Een schrale troost als men weet dat van elke 100 frank die een werknemer verdient, hij er meteen ongeveer 55,5 mag afgeven aan de staat. (De Financieel Economische Tijd, 26 februari 1998) Van de 44,5 frank die hij mag houden, gaan er nog eens 10 à 15 frank af aan de staat onder de vorm van BTW, accijnzen en registratierechten. De loonbelasting is nog nooit zo hoog geweest als nu. Met een globale BELASTINGDRUK van ongeveer 46 procent van het BBP, heeft België de bedenkelijke eer om de vierde hoogste belastingdruk van alle OESO-landen te hebben. (De Financieel Economische Tijd, 10 september 1997) De toekomst brengt alvast geen verbetering. Voor 1999 worden de belastingschalen opnieuw geïndexeerd. Daarmee komt weliswaar een einde aan de sluipende belastingverhoging tijdens de jaren 1993-1998 (230 miljard extra!), maar de verhoogde belastingdruk uit 1993-1998 blijft voor altijd behouden. Wat dus meteen betekent dat een gemiddeld gezin daardoor ook in de toekomst ruim 20.000 frank per jaar meer belastingen mag betalen. Het is overbodig te zeggen dat de belastingfactuur het snelst blijft stijgen voor de Vlamingen…  Dit surplus aan belastinggeld werd echter helemaal niet omgezet in meer werkgelegenheid of meer competitieve ondernemingen. De enige uitweg om gezichtsverlies te vermijden en het gevoerde beleid te verantwoorden, was die van de statistische magie. Dus officieel daalt de werkloosheid en neemt het aantal falingen af, maar de problemen blijven en zullen alleen nog maar vergroten. Deze conclusie wordt bovendien bevestigd door het Institute for Management Development, dat jaarlijks het concurrentievermogen van 46 landen onderzoekt. Stond België in de rangschikking van 1993 nog op de 12^e^ plaats, dan was dit in april 1998 nog slechts de 23^e^ plaats. (De Financieel Economische Tijd, 20 mei 1997 en 22 april 1998) Volgens het IMD was de grote boosdoener het beleid. België staat in deze categorie op de 45^e^ plaats, nog net voor Polen. Of zoals daar werd gesteld: “De inefficiënte overheid nekt de Belgische competitiviteit.” Eerder al nam België ook in de ranglijst van het World Economic Forum een diepe duik van de 25^e^ naar de 31^e^ plaats. De achteruitgang was naast de hoge belastingtarieven hoofdzakelijk te wijten aan de grote omvang en rol van de overheid en de incompetentie ervan. (De Financieel Economische Tijd, 21 mei 1997)  Het Belgische keurslijf  Het is voor Vlaanderen vrijwel onmogelijk een degelijk tewerkstellingsbeleid te voeren. Vlaanderen beschikt enerzijds in dit verband niet over de nodige bevoegdheden en anderzijds hangt Vlaanderen voor de financiering nog steeds voor een groot deel van het Belgische federale kader af. Daarbovenop komt nog eens dat tewerkstellingsmaatregelen die zuiver binnen de Vlaamse begroting worden gefinancierd, steevast door Wallonië worden geboycot. Deze wantoestand is vooral voor Vlaanderen tragisch. Vlaanderen heeft immers de dynamiek om de crisis te boven te komen, staat bovendien bekend om zijn kwaliteit, zijn eerlijkheid en zijn noeste arbeid, maar het kan niet vooruit door het Belgische keurslijf. De grote economische kloof tussen Vlaanderen en Wallonië komt ook tot uiting in het enorme verschil van de werkloosheidsgraad. Einde maart 1998 was 47% van de werklozen Waals, 40% Vlaams en 13% afkomstig uit Brussel (De Financieel Economische Tijd, 3 april 1998), terwijl het aandeel in de beroepsbevolking respectievelijk 32%, 59% en 9% bedroeg. Ook op vlak van de economische groei, de investeringen en de uitvoer geven wij Wallonië het nakijken.  Er is echter niet alleen een kloof tussen Vlaanderen en Wallonië wat betreft economische prestaties. Deze kloof is voornamelijk het resultaat van het verschil in mentaliteit. De PS-staat Wallonië heeft een heel andere traditie om werkgelegenheid in stand te houden. Ze laat er liefst de overheid - dat wil in concreto zeggen: vooral de Vlamingen - voor opdraaien. Wallonië kent geen investeringsklimaat, heeft geen globaal ondernemingsbeleid, en de honderden miljarden subsidies die erheen versluisd zijn - niet alleen door de transfers in de SZ - hebben in niets bijgedragen tot het economisch herstel van Wallonië. De PS-maffia heeft er de smaak van te pakken gekregen om via dreigementen nog meer geld naar het zuiden te pompen: getuige daarvan is het verbazingwekkend arsenaal aan overheidsholdings, intercommunales voor economische expansie en investeringsmaatschappijen, die op totaal ondoordachte en vooral economisch onverantwoorde wijze geld blijven draineren in verlieslatende bedrijven en sectoren. Vlaanderen koos ondertussen duidelijk voor saneren en innoveren: stilaan is bij ons de mentaliteit gerijpt dat overheidsgeld op een gerichte wijze aangewend, veel meer kan bijdragen tot het voeren van een gezond investerings- en ondernemingsklimaat. Vlaanderen schept met de dag meer jobs in toekomstgerichte sectoren. Vlaanderen zou echter nog veel verder staan, indien het niet met handen en voeten gebonden zou zijn aan Wallonië.  De Vlamingen hebben echter mooi praten over een Vlaamse dynamiek tegenover een Waals gebrek aan industriële vernieuwing: de echte consequenties worden niet getrokken. Niet door de CVP en nog veel minder door de SP. Er is niet het minste teken dat Vlaanderen zijn eigen middelen zal kunnen aanwenden of een eigen politiek zal kunnen voeren. Wallonië blijft zweren bij subsidies en wijst elke maatregel via fiscaliteit af. Daarom kunnen de arbeidskosten in België - fiscaliteit is nog altijd een nationale materie - niet omlaag. Elke poging aan Vlaamse kant om de vennootschapsbelasting of loonkosten te verlagen, botst steevast op het veto van de Walen, omdat zij dit aanvoelen als een bevoordeling van Vlaanderen. Vergeten we niet dat Wallonië slechts 15 procent levert van het totale Belgisch pakket aan vennootschapsbelasting.  De PS-staat Wallonië voert niet alleen een desastreus economisch wanbeleid, maar boycot dus ook nog eens het Vlaams economisch beleid. Een daling van de loonkosten en de belastingdruk zouden Vlaanderen nog veel meer in staat stellen te concurreren met zijn buurlanden, zoals Nederland. Zo zouden bestaande jobs gevrijwaard worden en nieuwe geschapen. Zo zou Vlaanderen aantrekkelijk blijven voor de reeds aanwezige ondernemingen en wordt het aantrekkelijk voor nieuwe ondernemingen. Wallonië ontneemt ons echter die troeven en zorgt er dus voor dat Vlaamse ondernemingen of filialen van buitenlandse ondernemingen niet meer rendabel zijn.  Door hun collaboratie met de PS komen de CVP en de SP niet op voor het eigen volk. Meer nog: door de politieke constructie van de regering Dehaene kan geen tewerkstellingspolitiek, die naam waardig, gevoerd worden.  Het Vlaams Blok wijst nog op een ander probleem met Wallonië. Van de Europese structuurfondsen die bedoeld zijn voor België, rijft Wallonië het grootste deel binnen. Dit is het gevolg van het feit dat de Europese Commissie België beschouwt als één gebied. Er wordt dus geen rekening gehouden met de verschillen tussen Vlaanderen en Wallonië, hoewel juist de betere situatie van Vlaanderen de erkenning toelaat van grote gedeelten van Wallonië. Zo krijgt de provincie Henegouwen jaarlijks 5 miljard uit de structuurfondsen van de Europese Unie omdat het een zogenaamd achtergesteld gebied is. Dit heeft natuurlijk ernstige gevolgen voor de werkgelegenheid aan de Vlaamse zijde: een groot deel van de investeringen in Henegouwen is immers afkomstig van gedelokaliseerde Vlaamse bedrijven. Deze delokalisatie is ook een pervers effect van het feit dat Vlaanderen niet rechtstreeks vertegenwoordigd is bij de Europese Unie. De Belgische schoonmoeder verdedigt uiteraard zeer slecht de Vlaamse belangen.  Tewerkstelling in Vlaanderen  Het Vlaams Blok is van mening dat we een bedrijfs- en investeringsvriendelijk klimaat moeten scheppen wanneer we nieuwe arbeidsplaatsen willen creëren. Het is niet door allerhande nepstatuten, alternatieve programma’s en kunstmatige overheidsinjecties dat wij een gezonde economie en een bestendig aantal arbeidsplaatsen kunnen verwezenlijken, laat staan nieuwe jobs creëren.  Het Vlaams Blok herhaalt hierbij ook zijn eis voor een onafhankelijk Vlaanderen. Alleen een onafhankelijk Vlaanderen kan een veel dynamischer tewerkstellingsbeleid voeren dan een deelstaat Vlaanderen die zijn budgettaire mogelijkheden beperkt ziet als gevolg van een voortdurende kapitaalsafroming ten voordele van het failliete Wallonië. In dit kader herhaalt het Vlaams Blok zijn pleidooi voor “Vlaams geld in Vlaamse handen”. Wij eisen een onmiddellijke stopzetting van de geldstroom van Vlaanderen naar Wallonië. Met het vrijgekomen geld kan Vlaanderen immers een actiever en meer aan de eigen behoeften aangepast tewerkstellingsbeleid financieren. Het Vlaams Blok wil dat Vlaanderen zichzelf bevrijdt van het socialistisch-etatistische profitariaat. Vlaanderen mag niet langer het slachtoffer zijn van het desastreus economisch beleid van de PS-staat Wallonië, die het daarenboven ook nog waagt het Vlaams economisch beleid te boycotten.  Daarnaast pleit het Vlaams Blok voor een aanzienlijke loonlastverlaging. Dit zou de concurrentiepositie van de Vlaamse bedrijven verbeteren en zou veel bijkomende banen kunnen scheppen. De lastenverlaging die de regering nu voorstelt, is echter onvoldoende om de buitenlandse concurrentie te kunnen bijbenen. Een ernstig debat over de loonlastverlaging kan in de Belgische context echter niet gevoerd worden omdat de idee van de loonlastverlaging steevast botst op het veto van Wallonië.  Het Vlaams Blok vraagt ook objectieve en volledige faillissements- en werkloosheidscijfers. Er moet een eind komen aan het ‘gesjoemel’ van de regering met de statistieken en de zaligmaking van de banenplannen. De regering bedriegt niet alleen zichzelf, maar ook gans de bevolking.  Bijkomend kiest het Vlaams Blok voor een doordacht beleid. Wij zijn van mening dat we in de eerste plaats de ziekte moeten bestrijden in plaats van de symptomen aan te pakken. Het Vlaams Blok verwerpt hierbij het tewerkstellingsbeleid van de regering. Wat de Belgische overheid nu doet is niets meer dan het creëren van artificiële jobs zonder enig toekomstperspectief, gefinancierd door steeds stijgende belastingen. Deze absurde en nutteloze politiek van geven en nemen kost de gemeenschap handenvol geld, getuigt duidelijk van een korte termijnvisie en lost in wezen niets op. Dergelijke maatregelen hebben immers geen blijvend effect: wanneer de financiële stimuli van de overheid geheel of gedeeltelijk wegvallen, keert men terug naar af.  Het Vlaams Blok kiest onomwonden voor “werk voor eigen volk eerst”. Met betrekking tot de tewerkstelling van vreemdelingen voert de overheid momenteel een politiek van positieve discriminatie. Dit betekent een ernstige discriminatie van de eigen werkzoekenden en werklozen. Het Vlaams Blok is er van overtuigd dat de rollen moeten omgekeerd worden. Wij kunnen ons niet langer de luxe van gastarbeiders en gastwerklozen veroorloven op een moment dat de werkloosheid onder het eigen volk nog enorm hoog is. Het Vlaams Blok is hier zeer duidelijk: werk voor eigen volk primeert.  Een lagere belastingdruk wordt pas echt mogelijk door het toekennen van fiscale autonomie aan Vlaanderen. Het Vlaams Blok eist voor Vlaanderen ook de fiscale autonomie op, zodat Vlaanderen zijn eigen economisch én sociaal beleid kan voeren, aangepast aan de eigen behoeften en het eigen kunnen. Het is voor het Vlaams Blok onaanvaardbaar dat bijna uitsluitend Vlaanderen moet opdraaien voor een Belgische overheidsschuld, die het gevolg is van jarenlang politiek geknoei met overheidsgelden en Waals potverteren. Ook de overheidsschuld doet welvaart uit Vlaanderen wegvloeien. Voor het Vlaams Blok moet er onmiddellijk een einde komen aan de Belgische gewoonte om elke nieuwe belasting op Vlaamse schouders terecht te laten komen. Willen we verhinderen dat er nog meer ondernemingen en arbeidsplaatsen verloren gaan, dan is het absoluut noodzakelijk dat de belastingdruk in Vlaanderen zo vlug mogelijk verlaagd wordt, zowel voor de gezinnen als voor de ondernemingen.  Een Vlaams verankeringsbeleid is een absolute noodzaak. Verschillende drama’s uit het verleden - denk maar aan Renault-Vilvoorde, Levi’s - hebben dat herhaaldelijk aangetoond. Een verankeringsbeleid waarbij de beslissingsmacht in eigen land blijft, is ons beste wapen tegen de willekeur van de buitenlandse investeerders.  Het Vlaams Blok stelt voor meer geld voor onze ondernemingen vrij te maken. Er moet meer geïnvesteerd worden in de economie. De Belgische regering moet ophouden steeds spaargelden aan de privé-kapitaalmarkt te onttrekken. Dit is een verkeerde manier om de bodemloze put van de staatsschuld te willen dichten, terwijl onze ondernemingen dit geld beter kunnen gebruiken. Op deze wijze kunnen de ondernemingen zich beter wapenen tegen de buitenlandse concurrentie en kan de werkgelegenheid beter gewaarborgd blijven.  Ondernemers moeten het Vlaamse imago leren gebruiken. Het Vlaams Blok hield dan ook reeds meermaals een pleidooi voor de creatie van een “Gemaakt in Vlaanderen”-label. Vlaamse ondernemers doen er goed aan om als Vlaming en niet als Belg naar buiten te treden. In tegenstelling tot België, staat Vlaanderen immers nog wel bekend om zijn kwaliteit, noeste arbeid en eerlijkheid. Door de ellenlange stroom van schandalen is de internationale reputatie van België enorm slecht, wat ook afstraalt op onze ondernemers. Het is onverantwoord dat de huidige regering ons naast economische en sociale welvaart, nu ook nog ons imago kost in het buitenland.  Tot slot zou een eigen, Vlaamse sociale zekerheid aan Vlaanderen de kans geven zijn eigen beleidsklemtonen in de sociale zekerheid te leggen. Een splitsing van de sociale zekerheid is dan ook meer dan ooit vereist. De inkomsten van de Vlamingen zouden kunnen gebruikt worden voor het financieren van een eigen tewerkstellingsbeleid, een aangepast pensioenbeleid, een eigen gezinsbeleid en daarenboven om eigen klemtonen te leggen voor wat de ziekteverzekering en de gezondheidszorg betreft. Een eigen sociale zekerheid laat toe dat we de welvaart voor ons eigen volk kunnen garanderen én vergroten.  Onze voorstellen  1.  Het Vlaams Blok stelt dat in eerste instantie de loonkost naar omlaag moet. Zolang de regering de ondernemingen niet voldoende zuurstof geeft, zal er nooit werk gecreëerd worden. Bovendien moet er voldoende aandacht geschonken worden aan permanente scholing, vorming en een kwalitatief hoogstaand onderwijs.  2.  Het Vlaams Blok eist voor Vlaanderen fiscale autonomie op. Alleen op die manier kan Vlaanderen zijn eigen sociaal en economisch beleid voeren aangepast aan het eigen kunnen en de eigen noden. Alleen op die manier zal er een eind komen aan de jaarlijkse miljardentransfer van Vlaanderen naar Wallonië.  3.  De steeds stijgende belastingen ter financiering van de Belgische overheidsschuld en het Waalse etatistische profitariaat, komen voornamelijk op Vlaamse schouders terecht. Fiscale autonomie betekent voor Vlaanderen dan ook niet meer of niet minder dan een verlaging van de belasting, zowel voor de gezinnen als de ondernemingen. Alleen op die manier kunnen we verhinderen dat er nog meer ondernemingen en arbeidsplaatsen verloren gaan.  4.  Een Vlaams verankeringsbeleid waarbij de beslissingsmacht in eigen land blijft, is een absolute noodzaak. Verschillende drama’s uit het verleden - denk maar aan Renault-Vilvoorde en Levi’s - hebben dat herhaaldelijk aangetoond. In dit opzicht moet ook het idee van de winstdeelname grondig overwogen worden.  5.  Niets of niemand werd in tot nu toe ontzien om de Maastrichtnormen te halen, met de nodige sociale drama’s en slachtoffers tot gevolg. Voor het Vlaams Blok moeten werkgelegenheid en welvaart voor het eigen volk belangrijker zijn dan het fanatieke Europese eenheidsstreven. Het Vlaams Blok eist dat een echte guerrillapolitiek wordt gevoerd voor werk. De overheid moet zich in de toekomst blijvend verzetten tegen welke bedrijfssluiting dan ook. Een écht tewerkstellingsbeleid moet nu eens écht een prioriteit worden voor deze regering, die er ook voor moet zorgen dat bedrijven worden aangetrokken in plaats van verjaagd.  SOCIAAL BELEID      SOCIAAL BELEID      Sociale zekerheid  1.  Solidariteit  Het Vlaams-nationalisme van het Vlaams Blok wordt door tegenstanders vaak valselijk afgedaan als puur egoïsme. Het Vlaams Blok zou rond Vlaanderen een muur willen optrekken en het solidariteitsbegrip zou worden afgewezen. Niets is minder waar!  Ook voor het Vlaams Blok is de sociale zekerheid een belangrijk en wezenlijk element van een moderne samenleving. De sociale zekerheid heeft het naoorlogse Vlaanderen ook veel baat gebracht. Het systeem bevat voor ons dan ook heel wat waardevolle elementen die in de toekomst behouden en verdedigd moeten worden. Hoewel het Vlaams Blok veel misbruiken ontdekt aan die sociale zekerheid, zoals ze binnen België werkt, vinden we dat een deugdelijk en goed uitgebouwd systeem van sociale zekerheid onmisbaar is. Zo moet sociale zekerheid volgens ons bekeken worden als een systeem dat binnen een solidaire gemeenschap een welvaartsoverdracht tot stand brengt tussen generaties, tussen rijken en armen, tussen alleenstaanden en gezinnen, tussen kleine en grote gezinnen, tussen gezonden en zieken, en tussen actieven en inactieven.  Als wij spreken over een solidaire gemeenschap, dan spreken wij al onmiddellijk over een volksgemeenschap. Solidariteit vraagt een minimum aan gemeenschappelijke waarden, inzichten, gemeenschappelijke inspanningen om een samenleving overeind te houden, alsook een gemeenschappelijke cultuur. Precies die voorwaarden zijn in België niet vervuld. Vandaar onze communautaire kritiek op de Belgische sociale zekerheid.  Voorts stellen wij vast dat de sociale zekerheid vastgeroest zit in haar eigen logge structuren: de staat, de vakbonden, de grote ondernemingen, de ziekenfondsen en de verdedigers van de voorrechten van de Franstaligen. Deze vormen bolwerken die geen verantwoording moeten afleggen voor hun gedrag en hun bestedingen. Op die manier werd een gedeelte van de schuldenberg opgebouwd waarmee wij nu opgescheept zitten. Dit vormt een bedreiging voor de toekomst van het hele sociaal systeem.  Er moet opnieuw zuurstof geblazen worden in het sociaal weefsel van onze samenleving. Klassenstrijd kan geen uitgangspunt meer zijn. De volksgemeenschap zou het nieuwe kader voor solidariteit moeten worden.  Naast het gezin is de volksgemeenschap een van de weinige geloofwaardig gebleven alternatieven die het individu uit zijn isolement kan bevrijden. De solidariteitsgedachte kan veel beter overleven door schaalverkleining. Vandaar dat bij een toenemend aantal mensen de solidariteitsgedachte zich richt op het nationalistische volksbegrip. Het “Eigen volk eerst!” wordt aangevoeld als een solidariteitsbegrip. Men weet zeer goed dat het egoïsme het “mijn” verwoordt en dat het nationalisme over het “ons” gaat. Het nationalisme is een bron van sociaal gerichte standpunten en is er de expressie van.  Transfers  Vanuit belgicistische hoek doet men zijn uiterste best om de geldstroom van Vlaanderen naar Wallonië in de sociale zekerheid (SZ) te minimaliseren of compleet weg te wuiven. Nochtans is er geen discussie mogelijk: Vlaanderen wordt zonder meer bestolen via het systeem van de transfers.  Deze zijn zeer aanzienlijk. Alleen al in de sociale zekerheid wordt elk jaar ongeveer 120 miljard versast van Vlaanderen naar Wallonië. De totale overheveling van Vlaams geld naar Wallonië bedraagt jaarlijks meer dan 400 miljard. Voor dit bedrag kan men 100 000 sociale woningen bouwen per jaar. Deze ‘solidariteit’ is groter dan de bedragen die het vroegere West-Duitsland in het voormalige Oost-Duitsland heeft geïnvesteerd.  Het “Vlaanderen eerst” wordt in de politieke programma’s van de traditionele partijen niet centraal geplaatst. Daardoor gaan al die Vlaamse middelen, Vlaamse energie en Vlaamse inzet verloren. Als de sociale zekerheid gesplitst is, dan komt er ongeveer 14 000 frank per maand per Vlaams gezin vrij. Hiermee zou ieder Vlaams gezin zich om de drie jaar een nieuwe, kleine gezinswagen kunnen aanschaffen.  Deze zogenaamde solidariteit met Wallonië is eigenlijk een georganiseerde diefstal van Vlaamse middelen met als dreigement dat de Belgische staat anders zal ontploffen. Michel Dethée (SERV) toonde in zijn studie van 1991 aan dat niettegenstaande de snellere vergrijzing van Vlaanderen, er in 2040 nog steeds een noord-zuid-stroom zou bestaan van 42,8 miljard. Welke economische ontwikkelingen zich ook voordoen, in Vlaanderen blijft de sociale zekerheid zelfbedruipend, in Wallonië blijft ze deficitair. Het argument dat de huidige solidariteit moet gehandhaafd worden omdat Vlaanderen vroeg of laat armer zou worden dan Wallonië, gaat dus niet op. De SZ-transfers van Vlaanderen naar Wallonië blijven bestaan. Vanuit Wallonië heeft er overigens nooit een solidariteitsstroom naar Vlaanderen bestaan. Men moet bijzonder naïef zijn te geloven dat Wallonië op dit vlak in de toekomst een andere houding zal aannemen.  Integendeel, een recente studie van de KBC-Bank (december ’98) bewijst dat de Vlaamse bevolking nog altijd evenveel solidariteit met Wallonië betoont en zelfs almaar meer met Brussel. De Vlamingen stellen zich dus terecht vragen over de groeiende omvang van hun solidariteit met Wallonië en over het soort transfer waarmee de Vlamingen worden geconfronteerd.  Splitsing sociale zekerheid  De transfers maken dus dat het solidaire Vlaanderen op een onvoorstelbare manier wordt geplunderd. De reserves die Vlaanderen broodnodig heeft om zijn eigen sociale zekerheid veilig te stellen, worden volledig afgeroomd. Onder meer door de vergrijzing zullen de sociale zekerheidsuitgaven in Vlaanderen verder blijven toenemen. Niet alleen wordt daarvoor geen geld opzijgezet, het land bouwt bovendien - vooral via de Belgische sociale zekerheid - steeds verder aan een gigantische schuldenberg, zodat de lasten voor de toekomstige generaties ondraaglijk hoog worden.  Niemand ontkent nog het verschil in uitgavenpatronen in de sociale zekerheid tussen Vlaanderen en Wallonië. Zo is de controle op de uitgaven in de ziekte- en invaliditeitsverzekering in Wallonië veel lakser, wordt men vlugger invalide verklaard in Wallonië dan in Vlaanderen en helpt de Vlaamse Arbeidsbemiddelingsdienst VDAB mensen vlugger aan werk dan de Waalse Arbeidsbemiddelingsdienst FOREM dit doet.  Een andere oorzaak van de uitgavenverschillen is het relatief groter aantal artsen in Wallonië, wat zeker een hoger medisch verbruik met zich meebrengt. Het is toch merkwaardig dat er in Wallonië een groter percentage invaliden is, een groter percentage beroepszieken en een kleiner percentage schorsingen van langdurig werklozen. In Vlaanderen wordt het accent meer gelegd op preventieve gezondheidszorg, in Wallonië daarentegen op curatieve gezondheidszorg. Een andere belangrijke oorzaak van de uitgavenverschillen ligt in het Waals etatisme: het blijkt overduidelijk dat er in Wallonië een veel groter deel van de tewerkstelling zich in de overheidssector bevindt, wat natuurlijk zijn weerslag heeft op de sociale zekerheid.  Het systeem van de geldstroom houdt natuurlijk al het bovenstaande in stand. Zolang Vlaanderen betaalt, is er voor Wallonië geen noodzaak om aan de huidige wantoestand iets te verhelpen. Om al deze redenen is een splitsing van de sociale zekerheid meer dan noodzakelijk. En dit niet alleen omwille van de miljardenstroom naar Wallonië. Een Vlaamse sociale zekerheid zou aan Vlaanderen de kans geven zijn eigen beleidsklemtonen in die sociale zekerheid te benadrukken. De inkomsten van de Vlamingen zouden dan kunnen gebruikt worden voor het financieren van een eigen tewerkstellingsprogramma, een aangepast pensioenbeleid, een eigen gezinsbeleid en daarenboven om eigen klemtonen te leggen voor wat de ziekteverzekering en de gezondheidszorg betreft.  De splitsing van de sociale zekerheid zal daarenboven ongetwijfeld een responsabilisering met zich meebrengen. Vlaanderen en Wallonië zullen dan immers verantwoordelijk zijn voor de inning van de inkomsten die in de sociale zekerheid moeten geïnvesteerd worden. Wie zijn eigen centen beheert, springt er immers voorzichtiger mee om.  Een Vlaamse sociale zekerheid zou daarenboven ook een einde maken aan de huidige versnippering van bevoegdheden. Ons pleidooi voor de splitsing van de sociale zekerheid is dus ook ingegeven door een bekommernis voor de efficiëntie van het beleid. Zo is het bijvoorbeeld onlogisch dat Vlaanderen wel bevoegd is voor het bejaardenbeleid, maar niet voor de pensioenen. En wat te denken van het Vlaams gezinsbeleid, terwijl de kinderbijslagen een federale bevoegdheid gebleven zijn? Evenzo geldt dat de Vlaamse regering bevoegd is voor een deel van het gezondheidsbeleid, terwijl de eigenlijke ziekteverzekering unitair gebleven is. Tenslotte is het alles behalve logisch dat de Vlaamse regering enerzijds een eigen tewerkstellingsbeleid mag voeren, maar anderzijds niet beschikt over de financiële hefbomen die hiervoor nodig zijn, zijnde een eigen fiscale politiek (bv. om de eigen vennootschapsbelasting te bepalen).  Voor alle duidelijkheid: wanneer het Vlaams Blok spreekt over de splitsing van de sociale zekerheid, bedoelt het wel een volledige defederalisering van de sociale zekerheid. Wij nemen dus geen genoegen met het tweepijlersysteem zoals het nu wordt voorgesteld. Hierbij blijven de inkomensvervangende uitkeringen (bv. pensioen en werkloosheidsuitkering) binnen de federale sociale zekerheid en worden de inkomensaanvullende of kostencompenserende uitkeringen (bv. kinderbijslag en ziektekosten) uit de sociale zekerheid gehaald en overgedragen aan de gemeenschappen.  In dit zelfde kader juicht het Vlaams Blok de initiatieven toe waarbij men wil komen tot een Vlaamse zorgverzekering. Deze zorgverzekering zou de niet-medische kosten van hulpbehoevende mensen kunnen verlichten. Voor het Vlaams Blok is het uitgesloten dat deze verzekering zou worden toegevoegd aan de federale sociale zekerheid. Bijstand aan personen is bij uitstek een Vlaamse gemeenschapsbevoegdheid.  Sociaal loket  De prestaties en de uitkeringen van de sociale zekerheid dalen gestadig, terwijl de lasten ervan even gestadig aangroeien. Men probeert allerlei randmaatregelen te nemen, maar zonder veel gevolg. Integendeel: men achtervolgt geneesheren en apothekers alsof zij de grote veroorzakers zouden zijn van het onevenwicht, terwijl men de werkelijke grond van het probleem onaangeroerd laat: de bureaucratische megastructuur van de sociale zekerheid.  Er is een te groot aantal ziekenfondsen dat in veel gevallen dubbel werk doet alleen maar in het belang van het eigen administratief voortbestaan. Om dan nog maar te zwijgen van de totale verzuiling volgens het patroon dat zeer nauwgezet de krachtlijnen van de traditionele kleurpartijen volgt: geel, rood en blauw. De hele structuur van de gezondheidszorg is overigens zeer ondoorzichtig zodat de mogelijkheden tot profitariaat en vriendjespolitiek zeer groot zijn. In een netwerk van landsbonden en federaties, fondsen en kassen wordt een kunstmatige tewerkstelling voor de politieke vriendjes geschapen. De volgende getallen spreken voor zich: elk lid betekent voor een ziekenfonds ongeveer 3 000 frank subsidie van de overheid. Per 600 leden kunnen ziekenfondsen één personeelslid aanwerven.  De ziekenfondsen hebben overigens nog steeds een fikse winst op hun beheerskosten die vroeger werden weggemoffeld als ‘beheersvergoeding’ om ze naar allerlei onwettige bestemmingen en vriendjes te kunnen doorsluizen. De werknemers en de werkgevers storten een bepaald percentage van het loon als sociale bijdrage aan het RSZ. Het gedeelte daarvan dat bestemd is voor de ziekte en invaliditeit, wordt doorgestort naar het RIZIV. Maar de uitbetaling van de ziektekosten wordt uitbesteed aan de ziekenfondsen die daarenboven vergoed worden voor de administratiekosten die ze maken. Op dit ogenblik is er nog altijd geen sprake van een volledige financiële verantwoordelijkheid van de ziekenfondsen. Ondanks het feit dat dit reeds meermaals werd aangekondigd, is daar nog niet veel van in huis gekomen. Er werd alleen maar een voorzichtige aanzet in die richting gegeven.  Ook vakbondsmonopolies zijn nefast voor de structuur van de sociale zekerheid, denk maar aan de uitbetaling van de werkloosheidsuitkeringen. De vakbonden nemen het leeuwendeel van de uitbetalingen voor hun rekening en krijgen daarvoor jaarlijks zo’n 7 miljard aan administratiekosten die ze maken bij het uitbetalen van het stempelgeld. Bovendien zetelen in de beheerraad van de Hulpkas voor Werkloosheidsuitkeringen (HVW) de vakbonden zelf, die er dan weer alle belang bij hebben dat deze overheidsinstelling zo slecht mogelijk functioneert. Samen met de HVW beheren de vakbondskassen naar schatting 180 miljard frank uitkeringen per jaar. Daarvoor krijgen die uitbetalingsinstellingen niet alleen ruime voorschotten van de RVA, maar ook een forfaitair bedrag per dossier en een percentage op de uitkeringen. Dat komt neer op 400 tot 500 frank per werklozendossier en verklaart meteen waarom de vakbonden er alle baat bij hebben dat werklozen zo lang mogelijk werkloos blijven. Deze subsidie ligt ook aan de basis van de ‘liefde’ van de vakbonden voor de vele duizenden ‘gastwerklozen’.  Meer dan 80% van alle werklozen doet een beroep op de vakbonden. Velen denken immers – uiteraard ten onrechte – dat aansluiting bij een vakbond noodzakelijk is in geval van werkloosheid. De vakbonden helpen het misleide publiek natuurlijk niet uit die droom. Door de slechte werking van het HVW worden werklozen die niet aangesloten zijn bij een vakbond gediscrimineerd of verplicht een ideologische keuze te maken. Zij worden aldus gedwongen mee te werken aan de politisering van dit land. In een democratisch bestel is zulks volstrekt ongezond. De vrijheid van aansluiting bij een vakbond mag weliswaar niet worden beknot, maar niemand mag rechtstreeks of onrechtstreeks tot aansluiting worden verplicht en evenmin mag hij in de waan worden gebracht dat een dergelijke verplichting bestaat.  Mensen met Vlaams-Bloksympathieën worden systematisch uit de vakbond gezet. In sommige arbeidssectoren waar alleen vakbondsleden tewerk gesteld mogen worden (bv. in de Antwerpse haven), heeft die maatregel het effect van een beroepsverbod. Specifiek inzake sociale zekerheid heeft dit tot gevolg dat de vakbondskas niet langer werkloosheidsgelden uitbetaalt. De uitgeslotene is dan aangewezen op de HVW. Het is aan de overheid om daar een einde aan te stellen.  Ondanks onze kritiek op de vakbonden wil het Vlaams Blok toch herbevestigen dat de vakbonden in het verleden een unieke sociale rol hebben vervuld in de ontvoogding van heel wat mensen in onze samenleving. Ook vandaag nog hebben zij een rol te spelen. Wij moeten echter vaststellen dat zij zich nu veelal beperken tot het uitoefenen van politieke druk. Met andere woorden, het verdedigen van de werknemersbelangen is voor de vakbonden geen prioriteit meer. In heel wat gevallen zijn de vakbonden gewoonweg zetbazen van parlementsleden die rechtstreeks van hen afhankelijk zijn. Vakbonden hebben volgens het Vlaams Blok een belangrijke sociale rol, maar zij moeten in die rol blijven. Het Vlaams Blok is voorstander van vakbondsvrijheid. Daarom moeten de bestaande belemmeringen voor het oprichten van nieuwe vakbonden opgeheven worden. Wij pleiten voor sterke onafhankelijke vakbonden die geen verlengstukken zijn van de politieke partijen.  Het Vlaams Blok wil daarom dat de structuur van de sociale zekerheid helder wordt. De administraties moeten een gedepolitiseerde overheidsdienst worden, die omwille van de dienstverlening regionaal gestructureerd wordt.  Concreet hield het Vlaams Blok reeds herhaaldelijk een pleidooi voor de oprichting van een openbare instelling, gedecentraliseerd naar het gemeentelijk niveau - een sociaal loket -, die bevoegd is voor het behandelen van alle sociale zekerheidsuitkeringen en alle sociale dossiers.  Pensioenen  Voor het Vlaams Blok moet de paniekzaaierij rond pensioenen, zoals de SP die altijd maar probeert aan te zwengelen, nu maar eens afgelopen zijn.  Ofwel is er niks aan de hand met de pensioenen en dan is er geen reden tot paniek. Ofwel is er reden tot paniek en dan is de SP, nu bijna 12 jaar aan het bewind, daar zelf voor verantwoordelijk.  Een van de grote problemen van de komende jaren worden natuurlijk de pensioenen, omdat de bevolking vergrijst. Iedereen weet dat. Maar toch weigeren de regeringspartijen maatregelen te treffen. En als ze dat toch doen, zoals bij de laatste pensioenhervorming, dan zijn het slechte maatregelen, die de mensen benadelen. Zo krijgen vrouwen nu al de laagste pensioenen, maar met de nieuwe berekening in 45sten in plaats van 40sten gaan ze er nog op achteruit. Is het met dergelijke ingrepen dat men het pensioenstelsel betaalbaar gaat houden? Het Vlaams Blok wil de pensioenen redden en ze zelfs optrekken: zo pleiten wij voor hogere minimumpensioenen en een gelijkschakeling tussen de basispensioenen van zelfstandigen en werknemers. Ook de fiscale bestraffing van het pensioensparen moet afgeschaft worden.  “Uw sociale zekerheid”. Dat was in ieder geval de verkiezingsbelofte van de socialisten tijdens de campagne 1995. De doorgevoerde pensioenhervorming is op zijn minst een povere invulling van dat thema. In plaats van de sociale zekerheid te verzekeren, zijn juist de meerderheidspartijen verantwoordelijk voor het huidige beleid van sociale afbraak. De pensioenhervorming is daarvan een spijtig, nieuw voorbeeld.  In de eerste plaats zijn de vrouwen het slachtoffer geworden van de pensioenhervorming van de regering. Als gevolg van de optrekking van de pensioenleeftijd, zijn het vooral zij die de hervorming zullen voelen. De berekening in 45-sten in plaats van 40-sten betekent immers dat het pensioen van de nieuwe gepensioneerden hoe dan ook aanzienlijk zal dalen, wat de socialisten en de regering ook mogen beweren. Het geheel van de door hen voorgestelde compensaties zal daaraan niets kunnen verhelpen, hoewel mag gezegd worden dat de mogelijkheid om maximaal drie jaar inactiviteit voor de opvoeding van kinderen jonger dan 6 jaar te beschouwen als arbeidsjaren, een positief element is. De extra inspanning die verwacht wordt van de vrouwen is onbegrijpelijk, aangezien zij nu reeds de laagste pensioenen ontvangen. Maar niet alleen de vrouwen zullen er op achteruitgaan. Ook de mannen leveren in, onder andere door de geleidelijke afbouw van de herwaarderingscoëfficiënt voor de loopbaanjaren van 55 tot 64 jaar. De sociale zekerheid verzekerd? Het pensioen in ieder geval al niet.  Het meest absurde van de zaak is echter dat de pensioenhervorming, ondanks deze besparingen, alvast een van haar doelen mist, namelijk het betaalbaar houden van het stelsel. Rekening houdend met de demografische ontwikkeling zal het probleem van de betaalbaarheid van de pensioenen zich veel eerder manifesteren dan vanaf 2009, het jaar waarin de hervorming zou moeten afgerond worden. Ook in dit opzicht valt deze hervorming niet te rechtvaardigen.  De bevolking vergrijst inderdaad. Maar dat mag geen reden zijn om in te grijpen in de pensioenen. Integendeel, het feit dat zij als bevolkingsgroep steeds belangrijker worden, zou een reden moeten zijn om hen over een beter pensioen te laten beschikken. Vandaar ook dat het Vlaams Blok een stevig en duidelijk alternatief formuleert. Het pensioen is terecht een belangrijke zorg van de ouder wordende mensen. Voor het Vlaams Blok moeten de basispensioenen worden gelijkgeschakeld en moeten de minimumpensioenen worden opgetrokken, terwijl de fiscale bestraffing van het pensioensparen moet afgeschaft worden.  Er moet bovendien een verder doorgedreven gelijkschakeling komen van de basispensioenen, onder meer een gelijkschakeling tussen de pensioenen van zelfstandigen en werknemers. De pensioenen die nu uitgekeerd worden aan gewezen zelfstandigen, zijn dikwijls beschamend.  Bovendien bepleit het Vlaams Blok een grotere gelijkschakeling van de pensioenen door het aftoppen van zeer hoge pensioenen en het optrekken van de lagere pensioenen. De minimumpensioenen moeten zeker opgetrokken worden, zodat het stelsel van toeslagen en gewaarborgd minimuminkomen geïntegreerd wordt in het pensioenstelsel. Er moet duidelijkheid komen in het hele kluwen van ouderentoelagen.  Bovendien kan een strijd tegen de gevolgen van de vergrijzing voor het pensioenstelsel niet los gezien worden van een gezinspolitiek zoals het Vlaams Blok die voorstelt.  1.  Gezondheidszorg  1.  De Belgische ziekte van de gezondheidszorg  Inzake ontsporing van de kosten van de gezondheidszorg in België was 1996 beslist een recordjaar: het RIZIV gaf 442 miljard BEF uit, een overschrijding van het budget met liefst 24 miljard.  Het is algemeen bekend dat vooral in Wallonië bijzonder kwistig wordt omgesprongen met het geld van de sociale zekerheid in het algemeen en de gezondheidszorg in het bijzonder. Nochtans is de volksgezondheid in Wallonië niet beter dan in Vlaanderen, integendeel: de Vlamingen zijn gezonder dan ooit tevoren. De levensverwachting in Vlaanderen ligt zeer hoog en neemt nog ieder jaar met drie maanden toe. De gemiddelde levensverwachting bij de geboorte bedroeg in 1996 voor de Vlaamse mannen 75,1 jaar en voor de vrouwen 81,3 jaar (Ministerie van de Vlaamse Gemeenschap, Gezondheidsindicatoren 1996).  Nu mag er aan een goede volksgezondheid natuurlijk best een prijskaartje hangen, maar toch rijzen ook in Vlaanderen de uitgaven voor de gezondheidszorg de pan uit.  De oorzaken daarvan zijn velerlei: er is de verzuiling die meebrengt dat zowat alle ziekenhuizen over de meest gesofistikeerde apparatuur wensen te beschikken, apparatuur die vervolgens moet renderen, hetgeen ongetwijfeld een overconsumptie tot gevolg heeft.  Er zijn ook misbruiken in naam van de fameuze ‘therapeutische vrijheid”. Deze therapeutische vrijheid - op zich geen slecht principe - mag er bijvoorbeeld niet toe leiden dat elke arts opnieuw alle onderzoeken uitvoert die slechts enkele dagen ervoor nog door een andere arts werden verricht; dat bij terminale patiënten nog elke dag een bloedonderzoek wordt uitgevoerd of radiografieën worden genomen; dat een arts driemaal per dag een patiënt gaat inspuiten met een medicament dat even goed kan worden ingenomen; dat dure merkgeneesmiddelen worden voorgeschreven waardoor een evenwaardig generisch middel bestaat…  Uit gelijkwaardige therapieën niet degene kiezen die het minst kost aan de patiënt en aan de gemeenschap kan en mag niet worden aanzien als de therapeutische vrijheid van de arts, maar als het ontvluchten van zijn verantwoordelijkheid tegenover de gemeenschap.  Er bestaan technieken om de medische overconsumptie aan banden te leggen, maar daarvoor moeten dus een aantal ‘heilige huisjes’ sneuvelen. En dat is iets wat vooral de Walen nooit zullen dulden. Het is duidelijk dat een efficiënte bestrijding van misbruiken in de ziekteverzekering enkel mogelijk zal zijn na een volledige defederalisering.  De federale overheid (lees: de Walen) weigert echter structurele maatregelen te nemen om de ongebreidelde medische consumptie aan te pakken en laat de deur open voor het verder leegmelken van het RIZIV (en dus van de gemeenschap). In plaats daarvan kozen De Galan en Colla voor de gemakkelijkheidsoplossing: een lineaire vermindering van de honoraria. Als compensatie daarvoor werd een oude eis van de artsenbonden ingewilligd: de beperking van het aantal of contingentering.  Geconfronteerd met dit federaal dictaat, voerde de Vlaamse minister van Onderwijs onmiddellijk een toelatingsproef in voor de aanvang van de studies geneeskunde en tandheelkunde. Zijn Waalse tegenhanger deed… niets. Ondertussen blijkt door de hoge moeilijkheidsgraad van deze toelatingsproef het aantal Vlaamse studenten dermate te zijn gedaald dat het contingent aan Vlaamse (tand)artsen niet zal worden gehaald. Het valt dan ook te vrezen dat het zal worden opgevuld door het overtal aan Waalse (tand)artsen!  De invloed van de plethora op de gezondheidszorg   Er zijn in België zeer veel artsen en bovendien zijn ze slecht gespreid. Vooral in Brussel zijn er duidelijk problemen van overconcentratie. In Brussel is er op dit ogenblik één huisarts per 366, één tandarts per 969 en één specialist per 331 inwoners (Ministerie van Volksgezondheid en Leefmilieu, cijfers van 31 december 1996).  Vlaanderen telt één huisarts per 608, één tandarts per 1,432 en één specialist per 722 inwoners. Vooral het aantal specialisten valt op: ze zijn in Vlaanderen met 8,145, bijna even talrijk als de 9,669 huisartsen.  a) “Hoe meer dokters, hoe meer zieken”?  Leidt het hoge aantal zorgenverstrekkers op zich tot een verhoging van de uitgaven in de ziekteverzekering? Theoretisch zou men verwachten dat een stijgend aantal (tand)artsen enkel een herverdeling van patiënten (en inkomen) tot gevolg heeft. Want men is ziek of men is het niet, men heeft slechte tanden of men heeft goede tanden. De enige invloed die het hoge aantal (tand)artsen daar theoretisch kan op hebben, zou eigenlijk positief moeten zijn. Want wie minder patiënten heeft, kan meer tijd besteden aan preventie. En meer preventie betekent op middellange termijn niet alleen een verbetering van de volksgezondheid, maar tegelijk ook een besparing.  Een hoger aantal dokters kan dus inderdaad een lichte stijging van de uitgaven veroorzaken door een betere toegankelijkheid tot de geneeskunde. Patiënten die zich vroeger niet of niet tijdig lieten behandelen, doen dat nu wel: de volksgezondheid gaat er op vooruit.  Wanneer zich echter een dijkbreuk voordoet zoals in 1996, kunnen we enkel besluiten dat er zich misbruiken voordoen (er gebeuren onderzoeken en behandelingen die niet nodig zijn).  De nefaste invloed van het hoge aantal artsen op de uitgaven van de ziekteverzekering is dus enkel maar mogelijk in combinatie met een systeem dat misbruiken mogelijk maakt, zoals het Belgische.  b) Normering van het aantal patiëntencontracten  Een ander argument dat dikwijls wordt dikwijls wordt aangehaald, is dat het grote aantal artsen aanleiding geeft tot een slechtere volksgezondheid. Wie dit beweert, houdt om te beginnen geen rekening met de objectieve feiten: de Vlamingen zijn gezonder dan ooit tevoren.  De reden voor deze zogezegde achteruitgang van de volksgezondheid zou te wijten zijn aan het feit dat vele artsen onvoldoende patiënten zien om genoeg ‘ervaring’ te kunnen opdoen en te behouden. (Contradictorisch genoeg zijn het precies dezelfden die pleiten voor een verplichte pensionering van dokters op een bepaalde leeftijd.) Hoeveel dat ‘minimum aantal patiënten’ wel zou moeten bedragen, is vooralsnog niet meegedeeld.  Het nut van ervaring wordt uiteraard door niemand betwijfeld. Ervaring is in alle beroepen belangrijk. Zowel de jonge advocaat als de beginnende leerkracht moeten al eens voor raad terecht bij een meer ervaren collega.  Gebrek aan ervaring mag echter geen excuus zijn om zijn werk niet goed te doen. Een patiënt is toch geen proefkonijn waarop men zijn stiel moet leren? Pas gediplomeerde artsen hebben voldoende stage achter de rug om hun vak te kennen. Indien zou blijken dat zij meer medische fouten maken dan oudere artsen, moet de opleiding dringend worden bijgestuurd.  Omgekeerd zou men kunnen stellen dat eerder een te grote werklast nadelig is voor de volksgezondheid. Het zijn veeleer tijdsdruk, routine en vermoeidheid die vaak aanleiding geven tot een gebrek aan motivatie, oppervlakkige onderzoeken en overhaaste diagnoses. Wie minder patiënten heeft, kan meer tijd besteden aan anamnese en grondig onderzoek van de patiënt, heeft meer tijd om dingen op te zoeken, bij te scholen, enzovoorts. Een enquête uit 1997 bevestigt dat dit ook gebeurt: in 1972 werkten 17,000 artsen gemiddeld 52 uur per week, in 1996 besteedden 34,000 artsen gemiddeld 55 uur per week aan hun patiënten. Kortom, een arts met minder patiënten zou het beter moeten kunnen doen dan iemand die onder een grote werklast gebukt gaat.  Natuurlijk zijn er dokters die maar zeer weinig patiënten over de vloer krijgen. Die zijn er altijd geweest, ook toen er van plethora nog geen sprake was. Vraag is of een contingentering daaraan iets zal veranderen. Er valt te vrezen van niet. Toch blijft men pogingen ondernemen om de bevolking toch maar die dokters op te dringen waarnaar nu niemand wil gaan. Zo wordt vanuit een bepaalde hoek (“recht op werk”) stevige druk uitgeoefend om te komen tot een verplichte vorming van groepspraktijken, echelonnering en vaste inschrijving. Er gaan ook stemmen op om zowel het maximum als het minimum aantal ‘patiëntencontracten’ dat een (tand)arts per dag mag/moet hebben, vast te leggen. Omdat hierdoor de vrije keuze van de patiënt in het gedrang dreigt te komen, verzet het Vlaams Blok zich ertegen dat de overheid zich hiermee zou gaan bemoeien.  Echelonnering en fidelisering  De voordelen van echelonnering (consultatie van de huisarts vooraleer men een specialist raadpleegt) en fidelisering (patiëntentrouw) bevinden zich vooral op het vlak van de kwaliteitsverhoging. De huisarts kent immers zijn patiënt beter dan wie ook, hij kent meestal ook zijn familiale achtergrond, zijn leef- en werkomgeving, zijn levenswijze, zijn goede en slechte gewoonten, zijn karakter, enzovoorts.  Het Vlaams Blok is echter geen voorstander van een door de overheid opgelegde, verplichte echelonnering of vaste inschrijving bij een huisarts.  Echelonnering en patiëntentrouw ontstaan spontaan vanuit een goede vertrouwensrelatie patiënt-huisarts en zullen vanzelf toenemen met de kwaliteitsverhoging van de eerstelijnszorg. De overgrote meerderheid van de mensen heeft trouwens reeds een vaste huisarts.  Eventueel kan de eerstelijnszorg (nog) beter worden terugbetaald dan de tweede en volgende, op voorwaarde dat alle niveaus voor iedereen betaalbaar blijven. Een verschil in terugbetaling tussen patiënten mét en patiënten zonder verwijsbrief is niet redelijk. Het zou alleen maar de rechtstreekse toegang tot tweedelijnszorg van de minderbegoeden afremmen.  Globaal medisch dossier  Het middel dat kostenremmend werkt en tegelijk zowel de kwaliteit als de efficiëntie verhoogt en tevens echolonnerend en fideliserend werkt, zonder de vrije toegang tot de geneeskunde te beperken, is het globaal medisch dossier.  Een medisch dossier is onontbeerlijk voor een degelijke uitoefening van de geneeskunde. Het zou abnormaal zijn als een dokter of een tandarts niet van elke patiënt een dossier zou bijhouden. De vergoeding hiervoor is begrepen in de prijs van de consultatie en moet dus niet nog eens apart worden voorzien.  De kwaliteit van een globaal medisch dossier staat of valt natuurlijk met de volledigheid ervan. Het heeft derhalve niet veel zin het pas op latere leeftijd in te voeren, zoals de regering nu doet. Men moet ermee beginnen bij de geboorte of beter nog tijdens de zwangerschap. De eerste die iets schrijft in het medisch dossier zal meestal de arts zijn die de zwangerschap en de bevalling heeft begeleid. De tweede die het medisch dossier aanvult is degene, meestal de pediater, die de boreling voor het eerst onderzoekt. Later worden dan de vaccinaties, kinderziekten en dergelijke bijgeschreven, enzovoort.  Tenzij de arts oud zou worden of de patiënt jong overlijdt, kan geen enkele dokter de medische geschiedenis van een patiënt opvolgen van bij zijn geboorte tot zijn dood. Bovendien verhuizen mensen nogal dikwijls, veranderen zij van huisarts, raadplegen zij diverse specialisten. Het systeem van één dossier dat zich bij één bepaalde arts bevindt, bij wie de patiënt langs moet telkens het moet worden geconsulteerd, is dan ook niet werkzaam, tenzij het de bedoeling is dat de patiënten er zelf mee gaan rondzeulen.  De kruispuntbank van de sociale zekerheid wordt stilaan operationeel. Waarom zou men op dezelfde manier niet het medisch dossier kunnen organiseren? De computers van alle artsen, laboratoria en ziekenhuizen waarop iemand ooit een beroep heeft gedaan worden via een netwerk met elkaar verbonden en stellen aldus een computerbestand samen dat alle medische gegevens van de patiënt bevat. Elke arts die hij bezoekt kan via het netwerk het volledig medisch dossier raadplegen en is verplicht het aan te vullen, zonder dat hij de vorige notities kan wijzigen.  Van dit geïnformatiseerd ‘globaal medisch dossier’ bezit alleen de patiënt de ‘sleutel’ die er toegang toe geeft, zonder dat hij het evenwel zelf kan raadplegen. Enkel in noodgevallen mag de code worden verbroken. Informaticaspecialisten verzekeren dat met de huidige technologie in een dergelijk netwerk de beveiliging van het privé-leven perfect mogelijk is.  Stel U voor welke innovatie dit betekent voor de geneeskunde. Met één druk op de knop krijgt elke arts op elk niveau een overzicht van de volledige medische geschiedenis van een patiënt. Medische verbanden die anders slechts na intensieve anamnese en duur hoogtechnologische- onderzoek aan het licht komen (of helemaal niet aan het licht komen), kunnen binnen enkele minuten worden gelegd. Het inzicht van de medische wetenschap in het ontstaan en verloop van bepaalde ziekteprocessen zal erdoor toenemen. Vergetelheden zoals oude allergieën ten opzichte van bepaalde geneesmiddelen die de patiënt aan een nieuwe arts niet meedeelde, zijn uitgesloten. Geen tijdverslindende over-en-weer briefschrijverij meer. Dubbele onderzoeken zijn niet meer mogelijk. Omdat elke arts op elk niveau het volledig dossier voor zich heeft, wordt het ook veel gemakkelijker om aan preventie te doen.  Een dergelijk medisch dossier werkt tegelijk kostenbesparend, echelonnerend en fideliserend zonder de vrije artsenkeuze te beperken, verhoogt zowel de kwaliteit als de efficiëntie, maakt elke administratieve rompslomp overbodig en werkt vooral responsabilisering (van zowel patiënt als arts) in de hand.  Preventie  De belangrijkste bevoegdheden inzake het gezondheidsbeleid in Vlaanderen zijn nog steeds in handen van de federale overheid. Enkel de preventie wordt door Vlaanderen zelf georganiseerd. Deze kunstmatige scheiding tussen preventieve en curatieve gezondheidszorg is uiteraard niet logisch en staat een coherent en efficiënt gezondheidsbeleid in de weg. Het Vlaams Blok eist dan ook de onmiddellijke overheveling van de gehele gezondheidszorg naar de gemeenschappen.  Dit betekent echter niet dat ondertussen de preventie stiefmoederlijk moet worden behandeld. Waar de federale overheid jaarlijks ongeveer 460 miljard uitgeeft aan de behandeling van ziekten, had de Vlaamse regering in 1998 slechts iets meer dan een half miljard veil voor het voorkomen ervan. Daarvan ging slechts 67,6 miljoen naar de meest primaire en efficiëntste preventievorm, namelijk de vaccinaties. Dat was zelfs een vermindering met 11,8 miljoen ten opzichte van 1996.  Toch is voorkomen altijd beter en meestal ook minder duur dan genezen. Preventie wint in de moderne geneeskunde dan ook steeds meer aan belang. Daar waar de curatieve geneeskunde stilaan met zijn grenzen wordt geconfronteerd en elke verdere stap astronomisch hoge kosten met zich meebrengt, liggen er in de preventieve geneeskunde nog enorme mogelijkheden open. De Vlaamse gezondheidsindicatoren 1995 tonen trouwens aan dat bijna 40 procent van de sterfgevallen voor het 65^ste^ levensjaar vermijdbaar zijn door primaire preventie of vroegtijdige opsporing (Gezondheidsindicatoren 1995, Ministerie van de Vlaamse Gemeenschap). Middels een gedegen en permanente informatie van de bevolking en het toedienen van de nodige vaccinaties kunnen tegen een relatief lage prijs de levensverwachting en -kwaliteit nog flink de hoogte in.  Het Vlaams Blok dringt sedert jaren in het parlement aan op de uitbreiding van het vaccinatiepakket met alle vaccinaties die er beschikbaar zijn. Hepatitis B, bijvoorbeeld, is een uiterst besmettelijke ziekte die ieder jaar verschillende dodelijke slachtoffers maakt, maar waartegen reeds meer dan 15 jaar een vaccin bestaat dat een zo goed als perfecte bescherming biedt. De systematische behandeling van alle zuigelingen en adolescenten zou niet alleen een hoop menselijk leed besparen en elk jaar tientallen levens redden, maar ook op termijn een financiële bonus van ettelijke miljarden opleveren. Dit alles met een jaarlijkse kostprijs van slechts enkele tientallen miljoenen. Om de ziekte te kunnen uitroeien stelde de “WereldGezondheidsOrganisatie” reeds in 1992 voor dat alle landen tegen 1997 de hepatitis B-vaccinatie in hun nationale vaccinatieprogramma’s zouden opnemen. België moet zowat het enige West-Europees land zijn dat nog niet aan deze aanbeveling voldoet…  Het Vlaams Blok dringt er daarom bij de Vlaamse regering op aan dat zij dringend haar verantwoordelijkheid zou opnemen en zelf de routinevaccinatie tegen hepatitis B zou organiseren. Minister Demeester verkoos echter een overeenkomst af te sluiten met haar federale collega De Galan. De federale regering zou het vaccin betalen en Vlaanderen de toediening van de vaccinatie op zich nemen. Na twee jaar treuzelen werd de overeenkomst echter door minister De Galan eenzijdig opgezegd. Einde 1998 was er nog steeds geen begin gemaakt met de vaccinatie tegen hepatitis B en raken door de nalatigheid van de overheid honderden kinderen en adolescenten besmet met een ziekte die ze hun ganse leven met zich meedragen en waaraan uiteindelijk verschillenden onder hen zullen sterven. Bijzonder cynisch is wel dat België in het kader van de ontwikkelingshulp 60 miljoen heeft vrijgemaakt voor een vaccinatieprogramma tegen hepatitis B in … Bolivia.  Waar het aantal nieuwe Aids-besmettingen in ons land de jongste jaren een lichte daling vertoonde, neemt het nu opnieuw lichtjes toe. Hiervoor zijn twee redenen: ten eerste werd in sommige media verkeerdelijk de indruk gewekt dat Aids door het gebruik van nieuwe geneesmiddelencocktails te genezen zou zijn; anderzijds is er in de media nog nauwelijks aandacht voor Aids, is de bevolking ingedommeld en is er ondertussen een nieuwe generatie seksueel actief geworden die ten onrechte de indruk heeft dat de ziekte zou zijn bedwongen of het infectiegevaar verminderd is. Een blijvende aandacht voor deze en andere levensbedreigende ongeneeslijke infecties zoals hepatitis C, blijft dus geboden.  De inspanningen van de Vlaamse regering schijnen zich evenwel tegenwoordig te beperken tot solidariteitscampagnes met seropositieven. Voor primaire preventie is blijkbaar te weinig interesse en te weinig geld. Van een degelijke informatie aan de bevolking is nog steeds geen sprake. Regelmatig terugkerende grootscheepse campagnes blijven echter nodig, zij het dan ditmaal op een ernstige, smaakvolle wijze en met correcte informatie.  Daarnaast blijft het Vlaams Blok pleiten voor een verplichte test voor al wie het land binnenkomt of terugkeert uit endemisch HIV-besmette gebieden. HIV-besmetting moet ook dringend worden opgenomen op de lijst van de aangifteplichtige ziekten. Om iedereen voor zijn verantwoordelijkheid te plaatsen, diende het Vlaams Blok een voorstel van decreet in dat voorziet in zware straffen voor al wie, na een gedegen informatiecampagne door de overheid, nog steeds niet de nodige voorzorgsmaatregelen neemt om de verspreiding van levensbedreigende ongeneeslijke ziekten zoals AIDS en hepatitis C te verhinderen.  Herwaardering van de verpleegkundigen  In het algemene kader van de gezondheidszorg wil het Vlaams Blok opnieuw een pleidooi houden voor de herwaardering van de verpleegkundigen. Of zij nu werken in de thuiszorg, de gehandicaptensector, de rust- en verzorgingstehuizen of in een gewoon ziekenhuis, maakt op zich weinig verschil uit. Veelal moeten zij werken in moeilijke omstandigheden of onder een te hoge werkdruk. De opeenvolgende besparingen in de sector van de sociale zekerheid zorgen er op vele plaatsen voor dat er een nijpend personeelsgebrek is of dat men nog moeilijk de ideale verzorging kan geven aan de patiënten. Juist daarom verdienen de verpleegkundigen ons aller waardering. Maar dit is niet voldoende. Verpleegkundigen moeten terug het gevoel krijgen dat hun beroep echt gewaardeerd wordt, ook via een verbetering van de loonbarema’s.     Armoedebestrijding  1.  Een globale visie  Er is een grote groep mensen die arm moet genoemd worden in de strikte betekenis van het woord. Daarenboven is een belangrijke groep bestaansonzeker. Bijna 5% van de Vlamingen is arm. Daarnaast is bijna 20% van de Vlamingen bestaansonzeker. Zij zitten beneden het sociaal leefminimum en tuimelen bij de geringste tegenslag in de harde armoede.  Een politiek ter bestrijding van de armoede, moet er op gericht zijn mensen uit de armoede te houden en moet bijgevolg ook aandacht hebben voor bestaansonzekeren. De overheid neemt op dit ogenblik veel te onsamenhangende initiatieven. Zij beseft nog steeds niet dat het helpen van armen hand in hand moet gaan met het voorkomen van armoede. Hiervoor moet een brede waaier van domeinen permanent in het oog gehouden worden, met name:  -   onderwijs  -   tewerkstelling  -   huisvesting  -   gezondheidszorg  -   rechtsbedeling  -   bestedingspatronen  Op zijn congres “Arm Vlaanderen” (1993) deed het Vlaams Blok op al deze terreinen concrete voorstellen. Het blijft de taak van de gemeenschap te waken over de kansen en de mogelijkheden van de sociaal zwakkeren in onze samenleving.  Dat het armoedeprobleem wel degelijk bestaat, wordt nog eens verduidelijkt wanneer we de bevolking indelen volgens inkomen. Hieruit blijkt dat de rijkste 10% van de bevolking over 27,3% van de inkomens beschikt, terwijl de armste 10% het met 1,5% moet stellen. Na afhouding van de belastingen veranderen deze percentages niet wezenlijk. We kunnen dus stellen dat de welvaartsherverdeling die via het sociaal zekerheidssysteem zou moeten plaatsvinden, zeker niet in de eerste plaats aan de armsten ten goede komt.  De functie van het OCMW - zoals beschreven in de Wet van 8 juli 1976 - behelst de welzijnsverdeling in de maatschappij. Hoofdtaken worden gevormd door maatschappelijke dienstverlening, bedeling van maaltijden, gezinshulp, juridische dienstverlening en bejaardenhulp. Dit omvat ook het aanbieden van serviceflats en/of woningen. De OCMW’s beheren ook heel wat ziekenhuizen, rust- en verzorgingstehuizen. Al deze taken moeten natuurlijk behouden blijven, maar het Vlaams Blok blijft echter om diverse redenen aandringen op een herziening van de functie van het OCMW.  Ten eerste wordt het OCMW door de traditionele partijen op een handige manier gebruikt om aan cliëntenbinding te doen. Het is echter onverantwoord dat de welzijnsdienst, die het OCMW dan toch is, een politieke afspiegeling van de gemeenteraad is en dus bevolkt wordt door politieke mandatarissen.  Ten tweede heeft het OCMW op een ander vlak een té negatief imago. Enerzijds is het voor de echt behoeftige eigen bevolking een organisatie die de klassenstempel der armen plaatst, zodat zij zich zo ver mogelijk van het OCMW weghouden. Anderzijds is het een te gemakkelijke bron van inkomsten voor heel wat vreemdelingen en in het bijzonder voor de zogenaamde politieke vluchtelingen.  Het Vlaams Blok verwerpt dan ook het huidige OCMW als bron van gepolitiseerde hulpverlening en pleit voor de oprichting van een onafhankelijke gemeenschapsdienst die de hulpverlening bundelt in de schoot van een Vlaams ministerie voor Welzijnszorg. Deze dienst moet in elke gemeente een welzijnsdienst hebben die, enkel aan de rechthebbenden, het bestaansminimum uitbetaalt zonder enige tussenschakel.  Slechts op die wijze kan ervoor gezorgd worden dat het welzijn van alle Vlamingen gewaarborgd blijft.  Het Vlaams Blok stelt vast dat heel wat projecten van het Sociaal Impuls Fonds (SIF), die o.a. de middelen van het vroegere Vlaams Fonds voor Integratie van Kansarmen (VFIK) overnam, in praktijk dikwijls misbruikt worden om projecten voor vreemdelingen buitensporig te subsidiëren. Daardoor krijgen de vreemdelingen meer subsidie dan waar ze in verhouding tot hun aandeel in de bevolking recht op hebben.  Voor het Vlaams Blok moet dit fonds dan ook aangewend worden op basis van het principe “eigen volk eerst”. De echte kansarmen, met de nadruk op de bestaansonzekeren en degenen die leven onder de armoedegrens, moeten prioritair geholpen worden, niet een of andere obscure vzw of een project voor vreemde avonturiers.  Huisvesting  Een sterke Vlaamse economie moet alle inwoners in staat kunnen stellen over een vaste verblijfplaats te beschikken en zich behoorlijk te huisvesten. Hierbij moet de overheid zo nodig behulpzaam zijn door mensen de mogelijkheid te geven sociale woningen te huren of te kopen. Daarnaast kan ze huursubsidies of verbouwingspremies verstrekken.  Het Vlaams Blok staat achter het principe dat plaatselijke maatschappijen voor sociale woningbouw initiatieven nemen, onder het toezicht van de plaatselijke politici van meerderheid én oppositie, en van de Vlaamse Huisvestingsmaatschappij. Dit moet vriendjespolitiek zowel bij het toekennen van opdrachten als bij het toewijzen van de woningen uitsluiten, maar voor het overige moeten deze maatschappijen in volle onafhankelijkheid kunnen handelen. Die onafhankelijkheid kan pas verkregen worden als het directiecomité los staat van de raad van bestuur en bestaat uit ambtenaren zonder politieke bindingen. De toewijzing van woningen moet gebeuren aan de hand van strikt objectieve criteria. Daartoe moet de rol van de raad van bestuur van de woningbouwmaatschappijen worden beperkt tot het toezicht op het directiecomité. Bovendien moet de Raad van Bestuur proportioneel worden samengesteld.  Sociale woningbouw kan een tekort aan huurwoningen opvangen en biedt meer garanties inzake woonzekerheid. Het doel moet steeds zijn woningen ter beschikking te stellen aan een verminderde prijs, maar die qua kwaliteit evenwaardig zijn aan privé-woningen.  De marge waarbinnen een sociale woning kan worden gehuurd, moet ruim genoeg zijn om voldoende verscheidenheid onder de inwoners te garanderen en derhalve sociale gettovorming te verhinderen. De diversifiëring van de aangerekende huurprijzen moet verhinderen dat de betrokken maatschappijen verlies zouden lijden. Aldus kan worden vermeden dat de sociale woningmaatschappijen een tekort aan inkomens op de huurders zouden verhalen. De onderhoudskosten (huurlasten) die de huurders moeten betalen, mogen nooit de helft van de huurprijs overstijgen.  Het Beknopt Register waarop kandidaat-bewoners de volgorde van toewijzing van sociale woningen kunnen volgen, moet per geval tevens de prioriteiten vermelden die aan de basis liggen van die volgorde.  Het Vlaams Blok meent dat de taak van de overheid inzake financiële tussenkomsten voor de sociale woningsector beperkt moet blijven tot het ter beschikking stellen van huurwoningen aan personen en gezinnen die anders geen woning vinden, zonder dat hun minimale levensstandaard in gevaar komt. Voor het overige kan de overheid door goedkope leningen de aanschaf van woningen aan betaalbare prijzen door gezinnen met kinderen mogelijk maken.  Vermits het verwerven van eigendom een rem vormt op de terugkeer van vreemdelingen naar hun land van herkomst, moet de hulp voor de verwerving van een woning worden beperkt tot de eigen bevolking. Ook de leningsmogelijkheden bij het Vlaams Woningfonds dienen te worden beperkt tot de eigen bevolking.  Teneinde landlopers op te vangen, dienen collectieve opvangcentra te worden opengehouden waar deze mensen kunnen verblijven, zonder daartoe evenwel te worden verplicht. Het sluiten van deze opvangcentra (Merksplas en Wortel) was een asociale maatregel van de regering, waardoor vele landlopers dikwijls letterlijk in de kou bleven staan.   Ouderenbeleid  Als fundamenteel uitgangspunt bij de benadering van de seniorenproblematiek, kiest het Vlaams Blok voor de stelling: “Senioren: gepensioneerd is niet uitgerangeerd!”  Het Vlaams Blok wil de negatieve beeldvorming over de ouderen ombuigen tot positieve waardering. Deze negatieve beeldvorming met betrekking tot ouderen en ouder worden is hoofdzakelijk te wijten aan de moderne, westerse samenleving die als “op actie gericht” getypeerd kan worden, omdat ze een centrale plaats toekent aan drie waarden die sterk naar “activiteit” verwijzen, met name: arbeid, jong zijn en gezond zijn. Ouder worden ziet men dan als een proces van aftakeling, geestelijk en lichamelijk. De oudere moet dit dan maar inzien en zich terugtrekken. Het gevaar bestaat dat sommige ouderen door dit vals beeld hun eigenwaarde verliezen en aan dit beeld gaan beantwoorden.  Een meerderheid van de ouderen is echter gezond, valide en actief. Het Vlaams Blok klaagt dan ook de mentaliteit aan waardoor oudere mensen veroordeeld worden tot nietsdoen. Hoe voelt zich een gezonde man of vrouw die als vijftigjarige naar een brugpensioen wordt gedreven? Onze maatschappij brengt zichzelf veel schade toe door ouderen uit de samenleving te bannen i.p.v. dankbaar gebruik te maken van hun rijke ervaring.  Concreet wil het Vlaams Blok dus niet dat de ouderen worden betutteld, maar wel dat de maatschappij dankbaar gebruik moet weten te maken van de rijke levenservaring die gepensioneerden hebben opgebouwd. Verder is het van het allergrootste belang dat senioren als volwaardige, zelfstandige en mondige burgers op alle vlakken van onze samenleving een actieve rol kunnen spelen. Zeker in een tijd waarin men enerzijds steeds vroeger met pensioen wordt gezonden en anderzijds de algemene gezondheidstoestand en levensverwachting steeds verbeteren, is een dergelijk fundamenteel uitgangspunt van het allergrootse belang. De ouderen vormen in de Vlaamse gemeenschap immers een steeds grotere groep. Zij vertegenwoordigen reeds een vierde van de bevolking en een derde van het kiezerskorps.  Naast onze globale visie op senioren wil het Vlaams Blok zich in de eerste plaats afvragen wat de voornaamste bekommernissen van de senioren zijn.  Veilige leefomgeving  Het Vlaams Blok wil algemeen stellen dat veiligheid voor de senioren een absolute prioriteit is. Aldus is het gedrag van degenen die zich blijven verzetten tegen een harde aanpak van de criminaliteit, zoals die door het Vlaams Blok wordt voorgesteld, fundamenteel asociaal.  De veiligheid is een eerste probleem dat de senioren in de maatschappij dagelijks raakt. Er is de onveiligheid thuis, er is de onveiligheid in het verkeer, maar de belangrijkste bedreiging voor de veiligheid van senioren is de straatcriminaliteit. De andere partijen noemen dit ‘kleine criminaliteit’. Senioren zijn al te dikwijls het slachtoffer van diefstal, aanranding, inbraak, oplichting,… Het Vlaams Blok eist dat de nodige specifieke aandacht wordt besteed aan slachtofferhulp voor bejaarden en ouderen.  Het Vlaams Blok verwacht dan ook dat er initiatieven worden genomen die speciaal naar ouderen zijn gericht. We halen enkele mogelijkheden aan: meer patrouilles in de buurten met hoge criminaliteitsgraad, activeren van de functie van wijkagent, het eventueel installeren van de verbindingsofficier bij de politiediensten, en alleszins een intensievere begeleiding en opvang van de oudere slachtoffers van de zogenaamde kleine criminaliteit…  Naast het algemene probleem van de veiligheid voor senioren zijn er ook de kleine en grote ongemakken voor onze ouderen wat betreft een onveilige leefomgeving.  Ouderen moeten zich veilig kunnen verplaatsen. In veel gevallen is er een gebrek aan behoorlijke voetpaden en is de openbare weg ’s avonds onvoldoende verlicht. In sommige voornamelijk landelijke gemeenten, is verplaatsing met het openbaar vervoer een groot probleem. Vaak zijn bus- en/of tramhaltes te ver verwijderd van bijvoorbeeld rusthuizen, ontmoetingscentra voor ouderen, enz… De oversteektijd is aan tal van verkeerslichten te kort. Zelfs voor iemand die goed te been is, blijft het soms een hele prestatie om tijdig over te steken. In veel gemeenten is er dringend nood aan goede fietspaden en aan een betere afscherming van de fietspaden.  Ook aan de veiligheid in huis moet worden gewerkt. Er is de slechte staat van sommige woningen, met o.a. soms ernstig brandgevaar, waarin ouderen noodgedwongen moeten wonen. De politieke willekeur bij aanvraag van een sociale woning zou eindelijk onmogelijk moeten worden gemaakt. Mensen van ons eigen volk moeten voorrang krijgen bij de toekenning van de woningen.  Pensioenen  Een belangrijke zorg van de ouder wordende mensen blijven de ontoereikende pensioenen. Vlaanderen is bevoegd voor de ouderenzorg, maar heeft niets te zeggen over de pensioenen. Ook daarom moet Vlaanderen dringend zelfstandig worden.  Voor onze standpunten over pensioenen verwijzen we naar het deelhoofdstuk “Sociale zekerheid”.  Ombudsdienst en thuiszorg  Het Vlaams Blok pleit voor de uitbouw van een afzonderlijke ouderenwerking (telefoon- en pensioendienst) binnen de bestaande ombudsdiensten (Vlaamse en voorlopig nog federale). In die zin laakt het Vlaams Blok minister Colla die afzonderlijke ombudsdiensten voor pensioenen in het leven wil roepen. Dit soort diensten heeft geen enkele onafhankelijkheid ten opzichte van het ministerie van Pensioenen.  Het Vlaams Blok blijft zich in ieder geval verzetten tegen de vriendjespolitiek en het politieke dienstbetoon die welig blijven tieren in de sector van de pensioenen, de ombudsdiensten en de thuiszorg.  Meer in het algemeen pleit het Vlaams Blok voor een ouderenbeleid dat er op gericht is zoveel mogelijk de ouderen in de gelegenheid te stellen thuis te blijven, zodat een accentverschuiving nodig is in het beleid in de richting van de thuiszorg, ook voor hulpbehoevende ouderen. Het verlangen bestaat meestal om zolang als mogelijk binnen de gezinskring te vertoeven. De onafhankelijkheid van de ouderen en hun wens om zolang mogelijk in hun eigen omgeving zelfstandig te kunnen wonen, geniet de steun van het Vlaams Blok. Binnen het OCMW moet dan ook bijzondere aandacht gaan naar zaken zoals thuisverzorging, dagopvang, waakdienst, poetsdienst en warme maaltijden.  Het Vlaams Blok gaat principieel akkoord met de invoering van een Vlaamse zorgverzekering die zal tussenkomen in de niet-medische kosten van hulpbehoevende mensen.  Deze zorgverzekering zal de kosten voor bijvoorbeeld gezins- en bejaardenhulp, de poetsvrouw, warme maaltijden en mindermobielenvervoer, maar ook de verzorgingskosten in het rusthuis helpen verlichten. Het Vlaams Blok stelt tot zijn tevredenheid vast dat men niet verplicht zal zijn beroepskrachten in te schakelen, maar dat ook de mantelzorg (verzorging door vrijwilligers, al dan niet familie van de zorgbehoevenden) door de zorgverzekering zal worden vergoed. Het Vlaams Blok stelt echter duidelijk dat, voor zover de kosten van deze zorgverzekering niet volledig zouden worden gedragen door de overheid, de eventuele premies voor iedereen gemakkelijk betaalbaar moeten zijn en dat in ieder geval rekening moet worden gehouden met de gezinssituatie.  De verzuiling mag de wens van de ouderen, om zo lang mogelijk zelfstandig te kunnen wonen, niet verstoren. Wij stellen echter vast dat er op dit vlak nog heel wat moet gebeuren.  Zonder de andere verzorgings- en huisvestingsmogelijkheden in vraag te stellen en te verwaarlozen, moet er toch prioriteit worden verleend aan toelagen voor gezinnen die hulpbehoevende ouders verzorgen, aan toelagen voor aanpassing van de woning zonder dat dit een weerslag mag hebben op het kadastraal inkomen. De verzorgingskosten moeten fiscaal aftrekbaar gemaakt worden. Wij betreuren echter dat het Vlaams Parlement hiervoor niet bevoegd is.  Ondanks onze principiële keuze voor de thuiszorg, mogen we niet nalaten toch ook aandacht te schenken aan andere verzorgings- en huisvestingsmogelijkheden van de senioren. De gemiddelde leeftijd waarop een persoon beslist zijn intrek te nemen in een rusthuis is 81 jaar; de gemiddelde leeftijd van de residenten is 84. De rusthuizen moeten echter voor iedereen betaalbaar worden. Opname in een rusthuis zou voor de patiënt niet duurder mogen zijn dan de kosten verbonden aan thuiszorg. Nu moeten teveel residenten hun volledig pensioen aanspreken of moeten de kinderen mee bijdragen om de verblijfskosten van hun familielid in een rusthuis te kunnen betalen. Gezien de hoge leeftijd van de residenten zijn veel rusthuizen (ROB) eigenlijk rust- en verzorgingstehuizen (RVT), ook al hebben ze geen erkenning als RVT. Deze rusthuizen moeten dringend worden erkend als RVT. Op die manier kunnen ze over meer personeel beschikken en kunnen de bejaarden in hun eigen stad of gemeente blijven.  Uiteraard kan het Vlaams Blok niet voorbijgaan aan de schandelijke taaltoestanden in de Brusselse openbare rusthuizen. In de praktijk kunnen Nederlandstalige senioren bijna nergens in hun eigen taal terecht in de Brusselse rusthuizen. Het Vlaams Blok eist dan ook dat de Vlaamse regering initiatieven neemt zodat ook Nederlandstalige bejaarden op een waardige manier - in hun eigen taal - hun oude dag zouden kunnen doorbrengen in de Brusselse rusthuizen. Het Vlaams Blok dringt er dan ook op aan om bij de erkenning van nieuwe rusthuizen een degelijk onderzoek te verrichten naar de taaltoestanden in die rusthuizen, bij de bestaande rusthuizen een regelmatige controle te laten verrichten naar het taalgebruik ten aanzien van de senioren, en het taalcriterium als een doorslaggevend element te beschouwen bij de al dan niet erkenning van rusthuizen.  Ook op het gebied van de palliatieve zorgen moet Vlaanderen een nog grotere inspanning leveren. De verdere ontwikkeling van de palliatieve zorgverlening kan een belangrijke bijdrage leveren om van het stervensproces een menswaardig gebeuren te maken. In het belang van de zieken moeten, ook in deze materie, alle bevoegdheden worden overgeheveld naar het Vlaams Parlement.  De ziekte- en invaliditeitsverzekering is nog steeds een Belgische bevoegdheid. In een van haar beleidsbrieven over seniorenbeleid bekent minister Demeester deemoedig: “Het door de federale overheid gevoerde beleid biedt geen adequaat antwoord op de inzichten en doelstellingen die in Vlaanderen opgang maken. (…) Zowel inzake de omvang als inzake de oriëntatie van de RIZIV-budgetten, worden beslissingen genomen die op een ingrijpende wijze het voeren van een coherent Vlaams beleid voor de verzorgingsbehoevende ouderen hypothekeren.”  Het Vlaams Blok trekt hieruit de enig mogelijke conclusie met zijn eis tot splitsing van de sociale zekerheid. De splitsing dringt zich op, zowel beleidsmatig, inhoudelijk als puur financieel. Dit niet erkennen, is niet alleen politiek onverantwoord, het is sociaal onrechtvaardig en legt een hypotheek op de toekomst.   Gehandicapten  Vanaf zijn ontstaan heeft het Vlaams Blok steeds zijn bekommernis en solidariteit geuit met de allerzwaksten in onze samenleving: gehandicapten en de ongeboren kinderen.  Mensen met de een of andere handicap hebben het in onze samenleving sowieso moeilijker dan anderen. Door een aantal vooroordelen en misverstanden die er nog steeds bestaan ten opzichte van sommige handicaps, geraken ze moeilijker aan een vaste job, door de extra kosten specifiek aan hun handicap hebben ze meer uitgaven, door de onaangepastheid van gebouwen en openbaar vervoer kunnen ze zich minder goed verplaatsen. Dit alles maakt het hen moeilijk zelfstandig te wonen en een eigen autonoom bestaan op te bouwen, hetgeen nochtans de wens is van zeer vele gehandicapten.  Het Vlaams Blok eist dan ook dat de positieve beeldvorming bij het brede publiek, ten aanzien van personen met een handicap en het wegwerken van een aantal vooroordelen en misverstanden, wordt bevorderd.  Verder moet de bouw van aanpasbare woningen gestimuleerd worden en moet er overheidssteun zijn voor gehandicapten die een eigen, autonoom bestaan willen opbouwen en daarbij een beroep willen doen op thuisverpleging.  Ook moet er een kwaliteitslabel ingevoerd worden voor technische hulpmiddelen, zoals rolstoelen en dergelijke, om mogelijke misbruiken te kunnen voorkomen.  Er moet een krachtig beleid gevoerd worden teneinde, in de breedste zin van het woord, de toegankelijkheid voor personen met een handicap te garanderen. Dit onder meer voor wat betreft gebouwen en openbaar vervoer, maar ook voor wat betreft aanwervingen in de overheids- en privé-sector. Bovendien moeten gehandicapten die tewerkgesteld zijn in een beschutte werkplaats een volledig loon krijgen.  Tevens werd er ook herhaaldelijk op gewezen dat het gehandicaptenbeleid een gestroomlijnd, goed gecoördineerd beleid moet zijn en dat versnippering door middel van allerhande kleine projectjes moet worden tegengegaan. Het gehele Vlaamse gehandicaptenbeleid moet worden ondergebracht bij het Vlaams Fonds voor de Sociale Integratie van Gehandicapten.  Nationalisme betekent ook solidariteit met de medemens. De gehandicapten vinden slechts met moeite - of soms helemaal niet - hun plaats in onze samenleving. De overheid moet dan ook een zo breed mogelijke en zo genereus mogelijke politiek in de richting van gehandicapten voeren.  Het Vlaams Blok eist ondubbelzinnig het behoud en de verhoging van de bijzondere kinderbijslagen voor gehandicapten. Daarnaast moet de overheid met ernstige tegemoetkomingen over de brug komen naar mensen die gehandicapten thuis verzorgen. Ook hier geeft het Vlaams Blok de voorkeur aan thuiszorg in plaats van opvang in instellingen.  Ook bepleit het Vlaams Blok een aanwervingspolitiek bij de overheid waarbij gehandicapten een eerlijke kans moeten krijgen.  Onze voorstellen  1.  Totale en onvoorwaardelijke splitsing van de sociale zekerheid binnen België.  2.  Afbouw van de machtsmonopolies van ziekenfondsen en vakbonden in de structuur van de sociale zekerheid. Oprichting van een openbare instelling, gedecentraliseerd naar het gemeentelijk niveau - een sociaal loket -, die bevoegd is voor het behandelen van alle sociale zekerheidsuitkeringen en alle sociale dossiers.  3.  Een grotere gelijkschakeling van de pensioenen door het aftoppen van zeer hoge pensioenen en het optrekken van de lagere pensioenen.  4.  De sociale zekerheid en de pensioenen voor zelfstandigen liggen nu op een bedroevend laag niveau. Zij dienen opgetrokken te worden tot een niveau, gelijkwaardig aan dat van de werknemers.  5.  Omdat momenteel de Vlaamse regering enkel bevoegd is voor de preventieve gezondheidszorg en niet voor de curatieve, wil het Vlaams Blok de overheveling van de gehele gezondheidszorg naar de gemeenschappen.  6.  In het kader van de gezondheidszorg wil het Vlaams Blok een pleidooi houden voor de herwaardering van het beroep van verpleegkundigen.  7.  In het kader van de armoedebestrijding moeten de OCMW’s gedepolitiseerd worden en liever nog vervangen worden door onafhankelijke gemeenschapsdiensten in iedere gemeente, die de hulpverlening bundelen in de schoot van een Vlaams ministerie voor Welzijnszorg.  8.  Alle inwoners moeten over een vaste verblijfplaats kunnen beschikken en zich behoorlijk kunnen huisvesten. Hierbij moet de overheid zo nodig behulpzaam zijn door mensen de mogelijkheid te geven sociale woningen te huren of te kopen.  9.  Het Vlaams Blok wil de negatieve beeldvorming over de ouderen ombuigen tot positieve waardering. Tegelijk moet hun veiligheid gewaarborgd worden in het kader van criminaliteitsbestrijding, maar ook hun materiële veiligheid, bijvoorbeeld in hun woningen.  10. Nationalisme betekent ook solidariteit met de medemens. De overheid moet dan ook een zo breed mogelijke en zo genereus mogelijke politiek in de richting van gehandicapten voeren.    1.  Europa en   buitenlands beleid    EUROPA EN BUITENLANDS BELEID   Onze visie op Europa en het Europees beleid komt niet alleen in dit hoofdstuk aan bod. Ook in andere hoofdstukken van dit verkiezingsprogramma vindt men onze visie met een aantal Europese accenten terug.  Verwijzen we hier bij wijze van voorbeeld maar naar de hoofdstukken “Economie”, “Veiligheid” en “Vreemdelingen”.  Het Vlaams Blok wil dan ook geenszins het belang van de Europese verkiezingen van 13 juni 1999 onderschatten.   Buitenlandse zaken in de Belgische context  De Belgische buitenlandse politiek en de Belgische diplomatie zijn in het verleden nooit het bevoorrechte terrein geweest van de Vlamingen, laat staan van de Vlaams-nationalisten. De Belgische diplomatie is jarenlang een Franstalig bastion geweest, waar de Vlamingen niet welkom waren.  De beperkte bevoegdheden inzake buitenlands beleid die Vlaanderen na de laatste staatshervorming toegewezen kreeg, worden onvoldoende benut. Nog altijd wordt al te zeer de nadruk gelegd op de 'complementariteit' met het Belgisch buitenlands beleid. Het Vlaams Blok pleit voor een zelfstandig Vlaams buitenland beleid dat in het teken moet staan van de ontplooiing en promotie van Vlaanderen. De accenten in het Vlaams buitenlands beleid moeten worden bepaald door het Vlaams belang en niet door de prioriteiten van de Belgische regering.  Het Vlaams buitenlands beleid moet er bovendien op gericht zijn de internationale gemeenschap vertrouwd te maken met de idee van het uiteenvallen van de Belgische federatie en om haar gerust te stellen omtrent de gevolgen hiervan. Daartoe is onder meer de uitbouw nodig van een eigen Vlaamse diplomatie. Op korte termijn wil het Vlaams Blok een uitbreiding van het korps en van de bevoegdheden van zgn. gemeenschapsattachés. De Vlaamse overheid dient tevens in te staan voor een grondige opleiding van de Vlaamse diplomaten. Zo’n diplomatenkorps is immers dringend nodig. De naïviteit waarmee veel leden van de Raad van Europa de stellingen van het FDF aanvaarden (cfr. rapport Columberg), toont aan dat een efficiënte verdediging van de Vlaamse belangen in het buitenland en bij internationale instellingen geen overbodige luxe is.  Binnen de Vlaamse administratie dient een cel tot stand te komen die zich actief bezighoudt met de voorlichting van het buitenland over Vlaanderen. Dit kan onder meer door systematisch te reageren op foutieve informatie over Vlaanderen in de buitenlandse media en door de talrijke buitenlanders in Vlaanderen en vooral in Brussel – niet in het minst de perscorrespondenten – voortdurend en grondig te informeren.   Voor een Europese defensie en een gemeenschappelijke buitenlandse politiek  Het Vlaams Blok is voorstander van een confederaal Europa met een gemeenschappelijke buitenlandse politiek en een gemeenschappelijke defensie. Dit gemeenschappelijk optreden was een van de sterkste argumenten ten gunste van het Verdrag van Maastricht. De voorstanders van het verdrag hielden ons voor dat, na de goedkeuring ervan, Europa eindelijk één stem zou laten horen in de wereld. Van die gemeenschappelijke buitenlandse politiek is in de praktijk helaas weinig te merken. De voormalige grootmachten Frankrijk, Duitsland en Groot-Brittannië kunnen blijkbaar heel moeilijk afstand doen van de illusie dat ze nog een wereldmacht zijn. Zij blijven dikwijls onafhankelijk van elkaar optreden. Die Europese verdeeldheid bleek onder meer bij het uiteenvallen van Joegoslavië, tijdens de burgeroorlog in Bosnië, tijdens de crisis in Kosovo, bij de houding tegenover Rusland en bij de geschillen over de toetreding van Oost-Europese staten tot de Navo en de Europese Unie. Met betrekking tot Afrika was er geen overeenstemming over het beleid inzake Rwanda, Burundi en Congo. De Europese Unie slaagt er ook niet in een krachtig en eensgezind beleid te voeren tegenover Iran of Irak.  Het Vlaams Blok betreurt dat Europa, in tegenstelling tot de reële overdracht van bevoegdheden in de eerdere titels van het Verdrag van Maastricht, inzake buitenlandse politiek en defensie niet veel verder komt dan intentieverklaringen. Ook over de mogelijke integratie van de kernmacht van Groot-Brittannië en Frankrijk wordt niets wezenlijks gezegd. Het Vlaams Blok pleit voor de verdere uitbouw van de Europese defensiepijler en een ver doorgedreven samenwerking tussen de verschillende Europese landen op het vlak van bewapening, militaire technologie, opleiding, organisatie en communicatie. Europa moet in staat zijn om het grondgebied van de Europese staten te verdedigen en, ook zonder de hulp van de Verenigde Staten, zijn belangen te verdedigen, op te treden tegen het internationaal terrorisme en de aanvoer van vitale grondstoffen te beschermen. Europa mag voor zijn eigen veiligheid immers niet afhankelijk zijn van de Verenigde Staten.  Samenwerking tussen Europa en de VS, als gelijkwaardige partners en om gemeenschappelijke belangen te verdedigen, moet ook in de toekomst mogelijk zijn. Eén van de terreinen waarop een dergelijke samenwerking voor de hand ligt, is het verhinderen van de verspreiding van nucleaire, chemische en biologische wapentechnologie. Vooral de overdracht van knowhow door specialisten uit de vroegere USSR aan de islamitische wereld is erg verontrustend.  De strijdkrachten van het onafhankelijke Vlaanderen zullen deel uitmaken van de Europese defensiegemeenschap. In afwachting wil het Vlaams Blok in het huidige Belgische leger een evenredige vertegenwoordiging van Vlamingen en Walen. Indien zich te weinig Vlamingen aandienen voor een loopbaan bij het leger, moet de legerdienst aantrekkelijker gemaakt worden door een rechtvaardiger soldij en ruimere carrièremogelijkheden. De huidige territoriale spreiding van militaire bases ten nadele van Vlaanderen moet ongedaan gemaakt worden.  Een leger heeft maar zin wanneer het kan ingezet worden en dus over een moderne uitrusting beschikt. Er kan dan ook niet eindeloos bespaard worden op het defensiebudget. We moeten onze defensie-inspanningen op het peil houden dat nodig is om aan onze Europese en internationale verplichtingen te voldoen en om bepaalde eenzijdige operaties – bv. een spoedevacuatie van eigen burgers uit een Afrikaans land – nog mogelijk te maken.   Buitenlandse politiek: inhoudelijk  RUSLAND EN OOST-EUROPA: Het Vlaams Blok is voorstander van de integratie van de landen van Midden- en Oost-Europa in de Europese instellingen. Het spreekt voor zich dat deze integratie geleidelijk moet gebeuren en er rekening moet worden gehouden met de grote economische verschillen en de gevaren die verbonden zijn met het vrij verkeer van personen, zoals ongecontroleerde immigratie en criminaliteit. Europa mag er evenwel geen twijfel over bestaan dat het zich garant stelt voor de soevereiniteit van deze landen, mocht deze bedreigd worden door een herlevend Russisch imperialisme.  Rusland is te groot en politiek-cultureel te sterk verschillend van Europa om in de Europese structuren te worden geïntegreerd. Toch moet een Europese Rusland-politiek er op gericht zijn om een nauwe samenwerking tussen Europa en Rusland tot stand te brengen. Europa heeft er belang bij om de democratische en pro-Europese krachten in Rusland te ondersteunen.  TURKIJE EN NOORD-AFRIKA: Wat voor Rusland geldt, geldt grosso modo ook voor Turkije: het land kan niet in de Europese structuren geïntegreerd worden, maar Europa heeft alle belang bij een goede verstandhouding met Turkije, waar de democratische en pro-Europese krachten moeten gesteund worden tegen het moslimfundamentalisme.  Speciale aandacht dient uit te gaan naar activiteiten van fundamentalistische islamitische regimes en groeperingen. Deze zijn niet alleen actief in Noord-Afrika en het Midden-Oosten, maar ook in Europa zelf.  Met Turkije en de landen van Noord-Afrika moeten bovendien afspraken gemaakt worden die een terugkeer mogelijk maken van de in Europa verblijvende vreemdelingen naar hun landen van herkomst. We pleiten er dan ook voor om onze ‘ontwikkelingssamenwerking’ in de eerste plaats op deze landen te concentreren. Door te investeren in woon- en werkgelegenheid in deze landen, kan bijgedragen worden tot een humane en toekomstgerichte repatriëring van de niet-Europese gastarbeiders.  AFRIKA: Wat Centraal-Afrika betreft, blijft het Vlaams Blok erbij dat wij daar geen rol meer te spelen hebben en er uiteindelijk weinig nuttigs kunnen doen. Het is politiek niet aangewezen ons te bemoeien met de binnenlandse aangelegenheden van onze gewezen kolonies. Zuid-Afrika moet, mede door de taalverwantschap, een bevoorrechte partner van Vlaanderen blijven. Ook de Engelsen, Duitsers en Fransen gebruiken hun taal immers als element en instrument van hun internationale betrekkingen. Vlaanderen moet de banden met de Afrikaanstaligen aanhalen en kritische vragen durven stellen over de positie van het Afrikaans en de behandeling van de blanken in het door het ANC gedomineerde Zuid-Afrika.  COMMUNISME: Het Vlaams Blok klaagt aan dat de laatste communistische bastions in China, Cuba, Noord-Korea en Vietnam met rust worden gelaten of zelfs met Westers geld worden gesubsidieerd. China houdt nog steeds Tibet bezet en verkoopt nucleaire en rakettechnologie aan alle vijanden van de westerse wereld. Iedere dissidentie wordt meedogenloos onderdrukt. Miljoenen mensen werken als dwangarbeiders. Toch durft geen enkele westerse staat China voor het hoofd stoten: iedereen wil zijn deel van de reusachtige Chinese afzetmarkt inpikken. Alle principes inzake mensenrechten, democratie én nationale veiligheid worden daarvoor opzijgeschoven. Ook de kleinere, maar dikwijls even wrede communistische dictaturen in Vietnam, Noord-Korea en Cuba blijven buiten schot. Vietnam wordt zelfs aangeprezen als een uitstekend investeringsgebied. Het Vlaams Blok meent dat niet alleen ‘rechtse’ dictaturen moeten geconfronteerd worden met eisen voor mensenrechten en democratie, maar dat die eisen ook moeten gelden voor de laatste communistische bastions. Zo pleiten we voor een boycot van producten die door dwangarbeiders worden geproduceerd.   Herziening van het Verdrag van Maastricht   Het Vlaams Blok kiest voor een confederaal Europa: een samenwerkingsverband van soevereine staten. Dit Europa is begrensd in zijn bevoegdheden: wel een gemeenschappelijke buitenlandse politiek en een gemeenschappelijke defensie, maar geen zeggenschap in domeinen als onderwijs en cultuur. Wel gemeenschappelijke krachtlijnen inzake economie, interne veiligheid en milieu, maar geen keurslijf-Europa met onhaalbare drempels en streng opgelegde normen. Het gehanteerde ‘subsidiariteitsbeginsel’ moet zo geïnterpreteerd worden dat er alleen bevoegdheden aan Europa worden overgedragen wanneer dit noodzakelijk is. De meeste bevoegdheden moeten op het niveau van de lidstaten blijven ressorteren.  Het Verdrag van Maastricht is onweerlegbaar een stap in de richting van het federaal Europa dat wij niet wensen. Zo krijgen luidens het Verdrag van Maastricht alle personen met de nationaliteit van een van de Europese lidstaten stemrecht bij de Europese- en gemeenteraadsverkiezingen, waar ze zich ook bevinden. Het Vlaams Blok heeft steeds het Europees Burgerschap principieel afgewezen. Stemrecht moet gekoppeld blijven aan nationaliteit.  Voor het Vlaams Blok moet iedere gelegenheid aangegrepen worden om Maastricht grondig te herzien en in te perken. In die zin waren de Intergouvernementele Conferentie (1996) en het Verdrag van Amsterdam (1997) dus een maat voor niets.   Europese Unie: luxe, verspilling en corruptie  De recent aan het licht gekomen schandalen die leidden tot het ontslag van de Europese Commissie (een college van politiek benoemde ambtenaren die als het ware een Europese regering vormen), vormen spijtig genoeg slechts het topje van een Europese ijsberg van profitariaat, slecht beheer, overdreven luxe en zelfs corruptie.  Alle Europese instellingen zijn in hetzelfde bedje ziek, en het Europees Parlement ontsnapt niet aan deze regel. Dat parlement is trouwens vooral berucht om de overdreven lonen en ‘onkostenvergoedingen’ die aan de verkozenen en ambtenaren worden uitgekeerd en waar gewone mensen slechts van kunnen dromen. Op alle Europese niveaus worden bovendien regels en reglementen bij de vleet uitgevaardigd, maar de Eurocraten achten zichzelf blijkbaar boven hun eigen regels verheven. Het dossier van de bouw van het Europees Parlement te Brussel bijvoorbeeld, is zonder meer een schoolvoorbeeld van een dossier dat uren in de wind naar onbekwaamheid, vriendjespolitiek of zelfs erger stinkt.  Het slecht beheer van overheidsgeld op Europees niveau beperkt zich niet tot de interne uitgaven van de Europese instellingen. Met ‘Europees geld’ wordt per definitie onzorgvuldig omgesprongen - ook wanneer het beheer van die fondsen eventueel op het niveau van de Lidstaten gebeurt. De bodemloze Waalse putten waarin miljarden Europese structuurfondsen verzeild geraakten, kunnen wat dat betreft als voorbeeld dienen.  In het licht van deze jarenlange, massale en systematische verspilling van belastinggeld getuigt het van een ongelooflijk cynisme dat Dehaene erin heeft toegestemd de Belgische bijdrage aan de EU te verhogen. Zoals altijd in België zal ook dit geld voornamelijk door de Vlamingen opgehoest moeten worden. Dit zou nog aanvaardbaar zijn als men daarmee bijvoorbeeld de sociale noden in de arme lidstaten wilde lenigen. Maar het is volkomen immoreel de burgers extra geld af te persen om hen te laten betalen voor de corruptie, de vriendjespolitiek, het wanbeheer, de luxe en de buitensporige lonen die in de EU schering en inslag zijn. Zolang er niet heel grondig en heel drastisch gesaneerd wordt, is een verhoging van de Belgische bijdrage onaanvaardbaar.   Vlaanderen als lidstaat van de Europese Unie  De Europese eenmaking is geen argument tegen, maar net voor Vlaamse onafhankelijkheid. Op dit ogenblik vergroot de Belgische federale regering, via Europa, opnieuw haar macht ten nadele van de deelstaten. Dit gebeurt doordat bevoegdheden, die eerder aan de deelstaten waren toegewezen, nu onder Europa ressorteren, terwijl enkel België – en niet Vlaanderen en Wallonië – in de Europese structuren vertegenwoordigd is. Het voorbeeld van het Euro-stemrecht, waarbij het kleine Luxemburg wel een nuttige afwijking bekwam en Vlaanderen niet, bewijst hoe belangrijk het is voor Vlaanderen om rechtstreeks in de Europese instellingen vertegenwoordigd te zijn.  Het Vlaams Blok kiest dan ook voor een onafhankelijk Vlaanderen dat een volwaardige lidstaat is van de Europese Unie en mee aan de Europese beslissingstafel zit. Het Vlaams Blok verwacht geen heil van het zogenaamde ‘Comité der Regio's’ dat geen enkele werkelijke bevoegdheid bezit.  Het Europese integratieproces mag niet leiden tot het verdwijnen van de verschillende talen en culturen die de rijkdom van Europa vormen. We hechten dan ook groot belang aan de gelijkwaardige behandeling van de verschillende talen in de Europese instellingen. Het Nederlands moet daarom als officiële taal én als werktaal erkend worden in al de Europese instellingen.  Het Vlaams Blok meent bovendien dat de volkeren van Midden- en Oost-Europa aansluiting moeten vinden bij Europa, maar ook dat de statenloze volkeren van West-Europa (Schotten, Catalanen, Basken,…) de kans moeten krijgen om op een vreedzame en democratisch gelegitimeerde wijze uit te groeien tot een nieuwe lidstaat van de Europese Unie.   Vlaanderen en de Verenigde Naties  De Verenigde Naties zijn ongetwijfeld nuttig als een forum waarop een aantal problemen kunnen besproken worden, maar wij huiveren bij de idee van een soort ‘wereldregering'. Net als vele andere internationale structuren zijn ook de Verenigde Naties geplaagd door inefficiëntie en de grootschalige corruptie.  Het Vlaams Blok heeft ook vragen bij verschillende VN-operaties waarbij men (dikwijls onderbewapende) grondtroepen in conflictgebieden inzet zonder dat men weet welke politieke oplossing men wil opleggen of zonder dat men bereid is om de gekozen politieke oplossing ook werkelijk met militaire middelen te ondersteunen. Men haalt immers geen tot de tanden gewapende milities uit mekaar met ongewapende soldaten die vragen of de milities het alstublieft wat kalmer aan willen doen. Dat is niet gebeurd in Libanon in 1984; dat is niet gebeurd in Rwanda; dat is niet gebeurd in Bosnië en al evenmin in Kosovo. De VN-operatie in Somalië was een beschamende en bloedige mislukking. In dergelijke situaties brengt men alleen maar het leven van de eigen soldaten in gevaar. De besluiteloosheid en het gebrek aan militaire slagkracht van de VN hebben in Rwanda tien van onze para’s het leven gekost. Aan dat soort halfslachtige operaties willen wij geen mensen meer opofferen. Wie zich in een burgeroorlog op het terrein ongeloofwaardig maakt, kan nooit het respect afdwingen dat nodig is om als bemiddelaar aan de onderhandelingstafel te gaan zitten. Bovendien kan een Europese buitenlandse politiek of een optreden om de Europese belangen te beschermen, niet afhankelijk gemaakt worden van een formele toestemming van de Verenigde Naties.   Ontwikkelingssamenwerking  Uiteraard blijft het Vlaams Blok trouw aan zijn standpunt dat de sector van de ontwikkelingssamenwerking communautair moet gesplitst worden. De visies over het hoe en waarom van deze hulp lopen sterk uiteen tussen Vlaanderen en Wallonië.  Het Vlaams Blok verwerpt de idee als zou Europa verantwoordelijk zijn voor al de miserie in deze wereld. Gezien de magere resultaten van de huidige vorm van ‘ontwikkelingssamenwerking’ kant het Vlaams Blok zich ook ondubbelzinnig tégen het optrekken van het ontwikkelingsbudget tot de zogenaamde 0,7 %-norm. Het Vlaams Blok stelt vast dat de schandalen die de jongste tijd i.v.m. de Belgische ontwikkelingssamenwerking aan het licht gekomen zijn, voordien al jaren aan de gang waren. Het geld van de belastingbetaler werd dus al die tijd totaal nutteloos uitgegeven door de regerende partijen CVP, SP, VLD en VU. Het schandaalverleden van de ontwikkelingshulp in dit land leert bovendien dat vaak de té grote budgetten geleid hebben tot ongecontroleerde bestedingen. Die waren op hun beurt de directe oorzaak van allerhande fraude en gesjoemel. Op dit moment pleiten voor een verdubbeling van het budget is dan ook zonder meer onverantwoord.  Wel moet aan de ontwikkelingslanden de mogelijkheid geboden worden zich te ontwikkelen naar eigen inzichten en volgens eigen dynamiek. De Derde Wereld mag niet gezien worden als nog te ontginnen wingewest voor identiteitsvernietigende systemen als communisme of kapitalisme. Vanuit die optiek moet Europa er zich voor hoeden zich al te veel te moeien in deze landen, of om van deze ontwikkelingslanden kopieën te maken van haar eigen politieke of economische modellen.  Het Vlaams Blok pleit voor de afschaffing van de subsidies aan Niet-Gouvernementele Organisaties (NGO's). De vorstelijke betoelaging van hun projecten (minstens 75 % van de kostprijs van een project wordt door de Staat betaald) maakt dat vele NGO's niet eens meer de moeite nemen om een eigen fondsenwerving op te zetten. Bovendien zijn de NGO-projecten moeilijk controleerbaar en spelen zeer vaak ideologische eerder dan humanitaire motieven de hoofdrol. De overaccentuering van de rol van de NGO's is bovendien een gemakkelijkheidsoplossing waarmee de regering haar verantwoordelijkheid inzake ontwikkelingshulp kan afschuiven.  Wij hebben niets tegen het principe van de NGO’s. Zoals KMO’s meestal zuiniger en efficiënter met hun geld omspringen dan staatsbedrijven, zo zullen zelfbedruipende NGO’s waarschijnlijk dikwijls beter werken dan de officiële ontwikkelingshulp van de regering. Deze laatste zit immers steeds verweven in een web van commerciële, diplomatieke en politieke belangen die dikwijls haaks staan op de echte noden van de plaatselijke bevolking.  Politieke onafhankelijkheid zou de grootste troefkaart van de NGO’s moeten zijn, maar zij zitten helaas al even vaak gevangen in een kluwen van politieke belangen en politieke dogma’s als de officiële ministeries van Ontwikkelingssamenwerking. Daardoor krijgt hun bewustmaking al te dikwijls een zuiver politieke invulling. Het gaat dan niet meer over het verstrekken van informatie over hygiëne, gezondheidszorg, evenwichtige voeding, alfabetisering of zelfs mensenrechten en democratische besluitvorming. Al te vaak ontaardt de bewustmaking tot het promoten van de ‘multiculturele samenleving’ in ons eigen land of tot openlijke politieke indoctrinatie van meestal marxistische of zelfs maoïstische inslag. De politieke remedies die in Oost- en Centraal-Europa een humanitaire, economische en ecologische catastrofe hebben veroorzaakt, worden nog wel goed genoeg gevonden voor export naar de ontwikkelingslanden.  Tenslotte mogen wij geen ontwikkelingshulp verlenen aan landen die zelf aan ontwikkelingssamenwerking doen (bv. China).   Internationale vrijhandel  Het belang van Europa en zijn volkeren vergt een gezonde synthese tussen vrijhandel en protectionisme. In principe is de vrije markteconomie de ideale manier om welzijn en welvaart der naties te bevorderen. Een eerlijke vrije handel is evenwel slechts mogelijk met landen met gelijklopende sociaal-economische inzichten. Zonder deze beperking zijn de ontsporingen van een ongebreidelde vrijhandel, zoals sociale dumping en delokalisatie, niet te vermijden.  Wij willen dus niet dat Europa een economisch eiland zou worden. Wij eisen wel dat de concurrentie met gelijke middelen zou gevoerd worden. Men kan immers niet van onze arbeiders verwachten dat ze in concurrentie treden met landen waar dwangarbeid of kinderarbeid bestaan. Het Vlaams Blok pleit er dan ook voor dat aan de grenzen van de Europese Gemeenschap een pragmatisch protectionisme wordt gevoerd tegenover landen die niet dezelfde hoge sociale en ecologische normen hanteren. Bovendien moeten we vermijden dat levensnoodzakelijke economische takken (bv. de landbouw) volledig verdwijnen in Europa.  Het Vlaams Blok eist dat Vlaanderen rechtstreeks lid wordt van GATT en van het IMF, ten einde zijn economische belangen zelf te kunnen verdedigen.   Ondersteuning van de Vlaamse export  Voor Vlaanderen is de export van levensbelang. Vlaanderen – met Brussel – neemt trouwens 88% van de Belgische export voor zijn rekening.  De kracht van kleine landen bestaat er vooral in dat ze bij gebrek aan een gemakkelijke binnenlandse markt zich verplicht zien voortdurend te innoveren en nieuwe niches te zoeken. Aangezien een belangrijk aantal exporterende bedrijven KMO’s zijn, moet het Vlaams beleid er enerzijds op gericht zijn innovatie aan te moedigen en anderzijds de bedrijven behulpzaam te zijn bij hun zoektocht naar buitenlandse klanten. Daartoe is een performante overheidsinstelling nodig die vooral ten dienste staat van de KMO’s, aangezien die vaak niet van meet af aan over de nodige expertise inzake export beschikken en/of niet over de middelen beschikken om overal te prospecteren naar potentiële klanten.  Export Vlaanderen is tot op heden te veel met zichzelf bezig geweest. De gevolgen van de politisering van de top in het verleden doen zich tot op de dag van vandaag gevoelen. Er moeten voldoende doorstromingsmogelijkheden worden gecreëerd voor het personeel van de instelling. De onduidelijkheid die het gevolg is van de bevoegdheidsoverlappingen tussen de federale en de Vlaamse overheid, vormt een onmiskenbare handicap voor Export Vlaanderen. Deze instelling moet het enige loket worden voor Vlaamse bedrijven die zich met export bezig houden of willen houden. De Belgische Dienst voor Buitenlandse Handel (BDBH), die vooral nut heeft als reisbureau voor prinsen van koninklijken bloede, moet opgedoekt worden.  Het Vlaams Blok is ook voorstander van de oprichting van Vlaams-Europese handelsbelangengroepen. Deze nieuwe economische en juridische entiteiten zullen de mogelijkheid scheppen langdurige contracten af te sluiten tussen de Vlaamse havens en de Europese ondernemingen in het hinterland. De verbinding tussen de Vlaamse havens en de respectievelijke hinterlandbedrijven dienen zodanig te zijn dat voornoemde contracten van zeer lange duur zullen zijn, wat de mededinging door andere landen en andere havens feitelijk zal bemoeilijken. Deze overeenkomsten, op basis van het principe “just in time”, dienen de economische binding tussen de havens, de havenbewerkingen, de verzendingen uit de havens, de conditionering der goederen en het transport tot op de plaats van bestemming van de Europese partner in het hinterland te verwezenlijken. Het tot stand komen van een IJzeren Rijn die alle Vlaamse havens met het hinterland verbindt, is een dringende noodzakelijkheid.  Onze voorstellen  1.  Gemeenschappelijke Europese buitenlandse en defensiepolitiek met behoud van de mogelijkheid om een eigen buitenlandpolitiek te voeren. Verdere uitbouw van een feitelijk Europees leger.  2.  Afwijzen van het Europees burgerschap omdat ieder volk het recht moet behouden zijn eigen vertegenwoordigers te kiezen.  3.  Het Verdrag van Maastricht en het Verdrag van Amsterdam stappen niet af van het federale spoor. Voor het Vlaams Blok kan een volwaardig Europa alleen gevormd worden door een samenwerkingsverband van soevereine staten.  4.  Geen inspanning mag nagelaten worden om de volkeren van Oost- en Centraal-Europa in een vrij Europa op te nemen.  5.  Het Vlaams Blok eist dat er een einde komt aan de overdreven luxe, verspilling, en corruptie binnen de instellingen van de Europese Unie.  6.  Europa moet niet langer soldaten leveren voor VN-missies die geen Europees belang dienen.  7.  Wat Centraal-Afrika betreft, stelt het Vlaams Blok dat wij daar geen rol meer te spelen hebben en er uiteindelijk weinig nuttigs kunnen doen.  8.  Heroriëntering van de ontwikkelingshulp in het kader van het terugkeerbeleid.  9.  Het Vlaams Blok kant zich tegen het feit dat geld voor ontwikkelingssamenwerking zou gaan naar politieke beïnvloeding in de Derde Wereld en naar zogeheten ‘sensibilisering’ in eigen land. Vaak wordt hier een bepaalde maatschappijvisie gepromoot, zoals bijvoorbeeld de multiculturele maatschappij.  10. Het Vlaams Blok eist een bikkelharde aanpak van de laatste communistische bastions door bijvoorbeeld de boycot van producten die er door politieke gevangenen geproduceerd worden.  1.  Milieu, ruimtelijke ordening en mobiliteit      MILIEU, RUIMTELIJKE ORDENING EN MOBILITEIT       Milieu  1.  Milieuzorg: een nationalistisch thema  We leven in een tijd waarin de zorg voor het milieu terug een belangrijke plaats in het maatschappelijk gebeuren heeft ingenomen. Het staat tegenwoordig dan ook goed zichzelf ‘milieubewust' te noemen. Plots lijkt het er op dat alle partijen milieupartijen geworden zijn, jammer genoeg veel meer uit politiek opportunisme dan uit overtuiging. Het Vlaams Blok klaagt in deze context vooral de huichelachtigheid van de zogenaamde groenen aan, die wel de verdediging opnemen van ieder plantje en diertje, maar anderzijds het ongeboren mensenleven vogelvrij verklaren.  Het Vlaams Blok, als volksnationale partij, is beter dan wie ook geplaatst om uitspraken te doen over het milieuthema. Als nationalisten zijn we immers van nature uit bekommerd om een gezonde leefomgeving voor ons volk, ook in de ecologische betekenis van het woord.  Om de strijd aan te gaan tegen een verdere verloedering van het leefmilieu, is het noodzakelijk een nieuwe visie op mens en maatschappij te ontwikkelen. In deze visie mag de economie niet meer primeren op de traditionele menselijke waarden en op de liefde voor het volk. De bevrediging van talrijke materiële noden zijn niet het belangrijkste doel, wel de voorrang voor de zedelijke, culturele en geestelijke belangen van de mens. De mens moet opnieuw leren dat hij integraal deel uitmaakt van de natuur en moet er dan ook fundamenteel respect voor opbrengen. Het milieustandpunt van het Vlaams Blok is dan ook volledig gesteund op deze basisprincipes.  Een milieubeleid op Europees niveau  Voor het Vlaams Blok kan een echt efficiënt milieubeleid maar slagen binnen een Europees kader. Milieu is een duidelijk voorbeeld van een politieke bevoegdheid die voor een groot gedeelte op het Europese niveau thuishoort.  Zolang iedere Europese lidstaat autonoom kan beslissen over de strengheid van de milieuwetgeving, zal dit immers onoverkomelijk leiden tot concurrentievervalsing. Zo stelt het Vlaams Blok vast dat het ondernemerschap in Vlaanderen voor een deel ontmoedigd wordt omdat andere Europese lidstaten minder strenge milieunormen hanteren. In vergelijking met onze buurlanden wordt onze milieuwetgeving door de ondernemingen als veel te streng ervaren, wat een delokalisatie en een daling van het internationale concurrentievermogen veroorzaakt. Daarom moet binnen de Europese Unie een verregaande harmonisering van de reglementering worden nagestreefd, zonder dat dit mag uitmonden in een versoepeling van de milieunormen.  Wat betreft de landen die minder economisch ontwikkeld zijn en minder prioriteit toekennen aan de milieuproblematiek, kan men een oneerlijke concurrentie tegengaan door het treffen van maatregelen zoals invoerheffingen.  Milieuvergunningen, -criminaliteit en -heffingen  De milieuwetgeving is nu vooral een zaak van MILIEUVERGUNNINGEN. Werken via vergunningen geeft dikwijls aanleiding tot allerlei misbruiken en wantoestanden. Deze misbruiken en wantoestanden zouden voor een groot deel verholpen kunnen worden, wanneer de afgifte van milieuvergunningen zou gebeuren door bevoegde ambtenaren die geschoold zijn in de milieuwetgeving en niet op grond van een nu bestaande vriendjespolitiek. Het Vlaams Blok gaat echter nog een stap verder door te pleiten voor de vervanging van het huidige stelsel van vergunningen door een echt Europees normenstelsel.  Meer en meer komen ook een aantal feiten aan het licht die kunnen gecatalogeerd worden onder de noemer MILIEUCRIMINALITEIT. De definitie van een milieumisdrijf is zeer eenvoudig: elke inbreuk tegen normen welke zijn uitgevaardigd ter bescherming van het milieu. Tot op heden werd de nadruk van een inbreuk vooral gelegd op het administratieve vlak: het niet naleven van de voorwaarden van een vergunning. De meest gebruikte straf is dan ook de administratieve geldsom. Het is echter niet de meest efficiënte manier om te straffen, vermits bedrijven deze geldboete gemakkelijk kunnen betalen en deze straf buiten het strafrecht valt. Voor de milieudelicten zijn er slechts twee preventiemaatregelen mogelijk: enerzijds de straffen voldoende hoog maken, opdat milieuvervuiling niet meer economisch interessant zou zijn, en anderzijds via bewustmaking een nieuwe bedrijfscultuur trachten te scheppen die milieuvervuiling daadwerkelijk als een misdrijf doet aanvoelen.  De vaak aanzienlijke MILIEUHEFFINGEN zijn voor veel ondernemingen onaanvaardbaar. Onaanvaardbaar, niet omdat men niet begaan is met het milieu, maar omdat:  1)  de milieuheffingen worden ervaren als (verdoken) belastingen i.p.v. als retributies (retributies zijn gekoppeld aan tegenprestaties);  2)  de milieuheffingen blijven stijgen, ondanks het feit dat de lozingen en afvalstromen fel zijn teruggedrongen;  3)  het principe ‘de vervuiler betaalt’ niet of niet correct wordt toegepast.  De milieumaatregelen zijn m.a.w. niet efficiënt. Ze zijn pas efficiënt wanneer ze het hoogste rendement bieden tegen de laagste kostprijs en wanneer ze duidelijk gebaseerd zijn op het principe ‘de vervuiler betaalt’. Een eerste stap in de goede richting zou zijn de bedrijven die voldoen aan de milieuvoorschriften een lastenverlaging toe te staan (zoals in Duitsland, Nederland en Frankrijk), i.p.v. ze mee te laten opdraaien voor de laksheid van de anderen.  Afval en afvalverwerking  Als gevolg van het jarenlange aanmodderen en de politieke onwil om er daadwerkelijk iets aan te doen, zitten we nu met een afvalprobleem dat niet meer van vandaag op morgen is op te lossen. Het is het zuiverste bewijs dat de overheid niet genoeg heeft gedaan aan voorkoming en hergebruik van afval en een beleid voorstond dat zich enkel heeft toegespitst op het invoeren van heffingen die niet veel meer zijn dan handige financieringstrucjes om de schatkist op te vullen. Dat het afvalbeleid in België inderdaad een schertsvertoning is, blijkt onder meer uit de invoering van de eco-taksen. De eco-taksen werden door Dehaene toegestaan aan de groene partijen alleen maar omdat hij een twee-derdemeerderheid nodig had voor de staatshervorming. Op die manier werd het milieubeleid herleid tot het vunzige spel van de politieke compromissen die België nu reeds zovele jaren aan elkaar houden.  Door het gebrek aan een goed afvalbeleid stijgt de productie van huisvuil en grof vuil onmiskenbaar, ondanks een toenemend milieubewustzijn (vooral bij de gezinnen). Het hoger milieubewustzijn resulteert vooral in meer gescheiden afval, niet zozeer in voorkoming van afval. Het Vlaams Blok wil hier dan ook pleiten voor een efficiënt afvalstoffenbeleid, dat zowel aandacht heeft voor de afvalpreventie als de -recuperatie.  In eerste instantie moet het beleid er dus op gericht zijn het ontstaan van afvalstoffen zoveel mogelijk te beperken (AFVALPREVENTIE). Dit houdt in dat het gebruik van schadelijke producten zo veel mogelijk vermeden moet worden en dat milieuvriendelijke en afvalbeperkende productiewijzen en investeringen fiscaal moeten beloond worden. Maatregelen ter bescherming van het leefmilieu hebben niet noodzakelijk een negatieve invloed op de productiviteit. De mens beschikt over voldoende wetenschappelijke kennis en technologische middelen opdat de productie waar dan ook zou kunnen gebeuren volgens strenge milieunormen.  In overleg en in nauwe samenwerking met de gemeenten moet inzake afvalverwerking vooral een preventiebeleid worden gevoerd. Het achterlaten van zwerfvuil en illegaal storten moet daarbij streng beboet worden. Het Vlaams Blok bepleit de uitbreiding en de betere toegankelijkheid van containerparken en ziet dit als voorwaarde voor selectieve ophaling en verwerking van afval.  De AFVALRECUPERATIE moet ervoor zorgen dat het niet te vermijden afval niet in de natuur terechtkomt, door het in de economische kringloop te houden. De bedrijven die zich hebben gespecialiseerd in recuperatie, hergebruik, nuttige toepassing, recyclage, compostering of regeneratie van afvalstoffen, moeten beter ondersteund worden.  Hoewel de voorkeur moet gegeven worden aan de recuperatie, moet voor de niet te recupereren afvalstoffen voldoende verbrandingscapaciteit worden voorzien, waarbij de energie kan worden gerecupereerd en waarbij rekening wordt gehouden met de meest strenge milieuvoorwaarden. Voor het verwerken van de primaire afvalstoffen zijn investeringen in moderne verbrandingsovens met een grotere capaciteit, voldoende dioxinebestrijding en mogelijke energierecuperatie noodzakelijk. De bestaande ovens moeten voldoen aan de bestaande milieunormen. Zo niet, moeten zij gesloten worden.  Lucht- en waterverontreiniging  De kwaliteit van de omgevingslucht in Vlaanderen varieert van streek tot streek, maar is in sommige stedelijke gebieden ronduit verontrustend. De overheid blijft inzake de bestrijding van de LUCHTVERONTREINIGING echter in gebreke. De wet op de bestrijding van de luchtverontreiniging dateert van 1964 en kan dus moeilijk actueel genoemd worden. Daarenboven heeft de wet de laagste strafmaat van alle specifieke ‘hinderwetten’. De strafrechter heeft zelfs niet de mogelijkheid om rechtstreekse maatregelen op te leggen. De strenge normen op de grote stookinstallaties zijn beperkt tot nieuwe installaties. Er moet dan ook dringend werk worden gemaakt van een reeks maatregelen die de uitstoot van vervuilende stoffen in de lucht aan banden legt.  Ook de WATERVERONTREINIGING is in Vlaanderen op vele plaatsen alarmerend. Dit geldt zowel voor het oppervlaktewater en de waterbodems als voor het grondwater.  Huishoudens kunnen hun bijdrage tot de waterverontreiniging beperken door zich aan te sluiten op een riolering, door alternatieve zuiveringssystemen in te schakelen, door rationeel watergebruik. Een vorm van ‘rationeel watergebruik’ voor de huishoudens is de gescheiden opvang van regenwater en afvalwater.  De industrie moet werk maken van preventie en investeren in waterzuivering. Naargelang de sector moet via een grondige doorlichting van het productieproces gezocht worden naar milieuvriendelijke alternatieven en sanering. Door recyclage en de afzonderlijke behandeling van deelafvalstromen vermindert het waterdebiet en spaart de industrie het milieu. De afvalwaterheffing en de lozingsvoorwaarden moeten verstrakt worden.  De landbouw moet op een verantwoorde wijze gebruik maken van meststoffen en pesticiden, een aanzet geven tot vermindering van de mestproductie in probleemgebieden, evenwichtsbemesting toepassen, enz. Chemische bestrijdingsmiddelen moeten drastisch beperkt worden door in de toekomst meer werk te maken van geïntegreerde productiemethodes of teeltwijzen.  Het beleid moet een ecologische basiskwaliteit nastreven via maatregelen van natuurtechnische milieubouw en door sanering, en tegelijk werk maken van de bescherming van kwetsbare waterlopen. De waterverontreiniging moet ingeperkt worden door de vervuilingsbron aan te pakken en door de afbakening van bron- en waterwingebieden. Een verdere uitbreiding en integratie van de grondwatermeetnetten zijn dringend en noodzakelijk om een gedetailleerd beeld te verkrijgen van de grondwaterkwaliteit.  Bij de bestrijding van de milieuproblemen is het wetenschappelijk onderzoek meer dan enkel een hulpmiddel. Een voldoende subsidiëring van het wetenschappelijk onderzoek is dan ook een noodzakelijke vereiste. Het Vlaams Blok klaagt hier opnieuw het feit aan dat een echt beleid met betrekking tot wetenschappelijk onderzoek zeer moeilijk blijft zolang er onduidelijkheid is over wat nu federale of regionale bevoegdheid is.     Ruimtelijke ordening  1.  De nood aan ruimtelijke ordening  Vlaanderen is vanuit het oogpunt van de ruimtelijke ordening wellicht een van de minst aantrekkelijke landen van Europa. Lintbebouwing, chaotisch ingeplante industrieterreinen, megawinkelketens aan de grote invalswegen naar de steden, villawijken in voormalige natuurgebieden, de voortdurende verstedelijking, … Deze ruimtelijke wanorde is in hoofdzaak het resultaat van de jarenlange politieke desinteresse en onwil, de vriendjespolitiek én de met opzet dubieus opgestelde regels zodat er ruime interpretatiemogelijkheden voorhanden zijn.  Volgens het Vlaams Blok is er dus nood aan een radicale ommezwaai van het huidig beleid willen we Vlaanderen op een ordentelijke wijze schikken en alzo leefbaar houden voor de huidige en de toekomstige generaties Vlamingen. Dit nieuwe, weloverwogen en eenduidige beleid moet gebaseerd zijn op volgende principes:  -   De nadruk moet liggen op inbreiding en concentratie van menselijke activiteiten;  -   De lintbebouwing, de verdere verstedelijking en de uitbreiding van de mensgebonden zones ten nadele van de natuurgebonden zones moeten zo veel mogelijk worden tegengegaan;  -   De bestaande natuurzones dienen te worden beschermd en waar mogelijk worden uitgebreid;  -   De oververzadigde bestaande infrastructuren dienen beter op elkaar te worden afgestemd, zodat drastische uitbreiding van de bestaande structuren niet nodig is;  -   Het bewust maken van de bevolking voor een algemeen respect voor het evenwicht tussen de mensgebonden en natuurgebonden zones.  Dit beleid gaat trouwens het best uit van de hogere overheid, in dit geval het Vlaams Parlement, met zo weinig mogelijk interpretatiemogelijkheden én bewegingsruimte voor de lagere besturen. De ondergeschikte besturen zijn inzake ruimtelijke aangelegenheden immers te vaak de speelbal van belangengroepen en bedrijven én worden te vaak verleid om zich in de prestige- of concurrentiestrijd te werpen.  Weekendzones: een menselijke oplossing  De recente ontwikkelingen in het dossier van de weekendverblijven in Vlaanderen schokken het Vlaams Blok: het stilzitten van de gemeentebesturen, de starre en afwachtende houding van de Vlaamse regering, de uitdrijving van mensen uit hun woning en de sloop van weekendhuizen op basis van een gerechtelijk bevel.  Regularisatie van de weekendzones  Het Vlaams Blok stelt vast dat de gemeentebesturen Bijzondere Plannen van Aanleg (BPA) voor de weekendzones kunnen opstellen. Deze BPA’s kunnen de weekendzones omvormen tot woonzones met recreatief karakter. Die omvorming betekent de redding voor de weekendbewoners: de weekendverblijven worden gelijkgeschakeld met gewone woningen en de bewoners kunnen er permanent verblijven.  Na opstelling door gemeenten, moeten deze BPA’s nog wel de goedkeuring krijgen van de Vlaamse overheid. Dan zal de Vlaamse regering kleur moeten bekennen: ofwel wijst ze de BPA’s af en volhardt ze in haar beleid, ofwel keurt ze de BPA’s goed en is ze voorstander van een menselijke oplossing van het probleem.  Het Vlaams Blok onderstreept dat deze regularisatie enkel kan gelden voor weekendverblijven, opgetrokken buiten natuurgebieden. Het Vlaams Blok vindt een verdere uitbreiding van de geregulariseerde zones en de creatie van nieuwe weekendzones ongewenst, omdat het groene karakter van de gemeenten moet behouden blijven.  Samen met de regularisatie tot woonzone dient het algemeen wooncomfort van de geregulariseerde bewoners te verbeteren: de overheid moet werk maken van openbare verlichting, verharde wegen en riolering, de bouwvoorschriften inzake maximale bouwoppervlakte moeten aangepast worden,…  Wat de weekendverblijven in natuurgebieden betreft, is het Vlaams Blok voorstander van de afbraak van deze verblijven binnen een periode van vijf jaar, zodat deze gebieden in hun oorspronkelijke staat worden hersteld. Indien de illegaliteit van de weekendverblijven het gevolg is van een beslissing van de overheid (zoals bv. de omvorming van een gebied met weekendverblijven naar natuurgebied), dan moet de overheid de weekendbewoners schadeloosstellen en hen actief helpen bij het zoeken naar een nieuwe woonst. Een fonds tot schadeloosstelling van slachtoffers van de afbraak van weekendverblijven, volledig gespijsd door de winsten van de (voorlopig nog) Nationale Loterij, moet hiervoor de nodige gelden ter beschikking stellen.  Toekomstige bouwmisdrijven: een verjaring is gewenst  Bouwmisdrijven verjaren niet in Vlaanderen. De problematiek van de weekendverblijven toont aan dat dit kan leiden tot tragische, sociaal niet te rechtvaardigen toestanden.  Om een einde te stellen aan de niet-verjaarbaarheid van bouwmisdrijven, diende het Vlaams Blok een voorstel van decreet in om een verjaringstermijn van vijf jaar in te voeren voor bouwmisdrijven. Dit voorstel houdt in dat de bevoegde ambtenaren en gemeentebesturen slechts binnen de vijf jaar na de beëindiging van de bouwwerken de afbraak van werken zonder vergunning kunnen eisen voor de rechtbank. Na verloop van vijf jaar kunnen zij de afbraak niet meer eisen en kan de overtreder ook niet meer gestraft worden. Doch deze verjaringstermijn geldt niet voor gebouwen opgericht in natuurgebieden.  Op het uitdoofbeleid antwoordt het Vlaams Blok: neen!  Het Vlaams Blok kan zich niet terugvinden in een uitdoofbeleid, waarvan onder andere het Antwerpse provinciebestuur voorstander is. Dit beleid biedt geen oplossing: de volgende eigenaar of erfgenamen worden met het probleem opgezadeld. Moeten de erfgenamen dan het weekendhuisje op eigen kosten afbreken? Kan een eigenaar van een grond met een dubieus weekendhuisje dit nog wel verkopen? Moet de eventuele nieuwe eigenaar het huisje afbreken? Dit zijn allemaal vragen die onbeantwoord blijven.  De recente afbraak van zonder bouwvergunning gebouwde woningen buiten de weekendzones.  Wat de zonder bouwvergunning gebouwde woningen buiten de weekendzones betreft, kunnen we geen algemene regel/oplossing poneren zoals bij de weekendzones. De moeilijkheid voor zonder bouwvergunning gebouwde woningen ligt in het feit dat deze woningen niet in een specifiek gebied (bijvoorbeeld een weekendzone) liggen, doch worden aangetroffen in de meest uiteenlopende gebieden (natuurgebied, weekendzone, landbouwgebied, landschappelijk waardevol gebied...).  Om deze moeilijkheid te overbruggen dienen we de bouwovertredingen geval per geval te bekijken aan de hand van volgende criteria:  -   de zonder bouwvergunning gebouwde woning is gelegen in een natuurgebied: de afbraak;  -   de zonder bouwvergunning gebouwde woning is gelegen in een ander gebied dan een natuurgebied, dan dienen we ons af te vragen:  -   deze woning is gedurende ettelijke jaren gedoogd door de overheid zonder ingrijpen: geen afbraak;  -   deze woning is herhaaldelijk het slachtoffer geweest van pogingen van de overheid om de bouw opnieuw te stoppen en de woning te slopen: de afbraak.  Criteria voor al dan niet afbraak:  -   de overheid heeft de bouw van de woning laten stilleggen, de woningbouw voor de rechter gesleept, loopt er reeds geruime tijd een procedure tegen de woning;  -   de gemeente heeft nutsvoorzieningen aangelegd, belastingen geheven op de bewoners;  -   de regularisatie is ruimtelijk wenselijk (woning temidden van boerderijen = geen probleem; woning op 100 meter van belangrijk toevluchtsoord voor hier overwinterende vogels = afbraak).  De burger mag niet het slachtoffer zijn van het stilzitten van de overheid. Indien de overheid jarenlang een gedoogbeleid heeft gevoerd en van de burger heeft geprofiteerd (gemeentebelastingen), dan mag de burger daar niet de dupe van worden.  Interne verbouwing van bestaande zonevreemde gebouwen  In het kader van het recente strenge beleid op het gebied van ruimtelijke ordening, voert de Vlaamse regering momenteel een politiek om intern verbouwde zonevreemde gebouwen, waarvan de afbraak niet geëist wordt, in hun oorspronkelijk interne staat te laten herstellen. Zo eist de regering bijvoorbeeld dat de eigenaar van een intern verbouwde watermolen, gelegen in landbouwgebied op een boogscheut van een natuurgebied, deze molen in zijn oorspronkelijke interne staat herstelt en aldus ongeschikt maakt voor bewoning. Het Vlaams Blok wijst deze politiek van de Vlaamse regering t.a.v. de interne verbouwing van bestaande zonevreemde gebouwen af.  Het Vlaams Blok vindt dat interne verbouwingen van zonevreemde gebouwen toelaatbaar zijn op voorwaarde dat:  -   het intern te verbouwen gebouw gelegen is buiten een natuurgebied;  -   er niets aan de uitwendige structuur veranderd wordt, er geen uitwendige verbouwingen zijn (tenzij de wettelijke bepalingen dit toelaten);  -   de interne verbouwing enkel een woonfunctie tot doel heeft (interne verbouwingen om bijvoorbeeld een fabriek, een winkel of een discotheek te vestigen, zijn niet geoorloofd);  -   de verbouwing geen schade toebrengt aan een unieke interne structuur of delen ervan (bijvoorbeeld een oude boerderij met een specifieke (kamer)indeling of met eeuwenoude balken volledig intern verbouwen, is niet wenselijk).  Met in het achterhoofd het gegeven dat bepaalde zonevreemde gebouwen reeds meerdere decennia aanwezig zijn en om die reden gedoogd worden, stelt het Vlaams Blok vast dat de interne verbouwing voor bewoning niets aan de aanwezigheid of het uitwendig uitzicht van die gebouwen verandert. Of voorgaande watermolen nu in niet-verbouwde staat wordt gebruikt om landbouwmateriaal en zaaigoed te stockeren, of hij via een interne verbouwing wordt benut om een gezin van een woonst te voorzien, wijzigt niets aan de aanwezigheid van de molen op zich. De watermolen staat daar en blijft daar staan, ongeacht het feit of hij intern al dan niet verbouwd is. Wellicht zal een interne verbouwing voor bewoning zelfs bijdragen tot een beter behoud en onderhoud van zonevreemde gebouwen, aangezien bewoners hun woonhuis in goede staat willen behouden.  De afwijzing van het Ruimtelijk Structuurplan Vlaanderen  Het Vlaams Blok is altijd voorstander geweest van een ruimtelijk structuurplan, dat een langetermijnvisie biedt op het toekomstig verantwoord ruimtegebruik. In principe zou het Vlaams Blok zich dus moeten kunnen vinden in het Ruimtelijk Structuurplan Vlaanderen, vooral ook omdat de ruimtelijke principes (zoals de bescherming van de open ruimte, de inbreiding, de concentratie van wonen en werken, de uitbreiding van de bossen en natuurreservaten, …) van het Ruimtelijk Structuurplan Vlaanderen sterk zijn.  Nochtans wijst het Vlaams Blok het Ruimtelijk Structuurplan af, omdat de ruimtelijke vertaling van bovengenoemde principes en de strategie ter realisering van deze principes onvoldoende, onduidelijk, vaag en te weinig concreet zijn. Tevens zijn de bindende bepalingen van het RSV veel te minimaal opgesteld. Dit geeft onvoldoende garanties voor de uitvoering van het plan en te veel speelruimte aan de ondergeschikte besturen voor allerlei afwijkingen. Hierdoor verglijdt het RSV naar een loutere opsomming van vrijblijvende beleidsvoornemens.  Het Vlaams Blok verzet zich tegen het Ruimtelijk Structuurplan Vlaanderen ook om een aantal specifieke redenen.  1)  Het RSV vormt de Vlaamse en groene Gordel rond Brussel om tot een grootstedelijk gebied. Dit zet de deur wagenwijd open voor een versnelde verstedelijking én verfransing/europeanisering van Vlaams-Brabant. Het uitgesproken landelijk karakter van de streek zal hierdoor definitief verloren gaan en de Gordel zal dienen als ‘afwentelinggebied’ voor de ruimtelijke problemen van Brussel. Dit loopt parallel met de visie van “le très grand Bruxelles” van Brusselse extremistische partijen à la FDF (één stedelijk en economisch geheel wordt immers op termijn één politiek geheel).  2)  Het Vlaams Blok kant zich eveneens tegen het RSV omdat het een dekmantel vormt voor de grootschaligste verstedelijkingsoperatie in de geschiedenis van Vlaanderen. Het RSV zet immers de deur open voor de verstedelijking van de kust, de Kempen en het Limburgs mijngebied en van de ganse driehoek tussen Antwerpen, Brussel en Gent. Ondanks alle mooie principes en beginselverklaringen betekent het RVS niet meer of niet minder dan het einde voor de nog resterende landelijke en open ruimtes.  3)  Het Ruimtelijk Structuurplan Vlaanderen snijdt wel ruimschoots de problematiek van het treinverkeer aan, maar de Vlaamse overheid is momenteel evenwel niet bevoegd voor de spoorwegen. In dit verband wil het Vlaams Blok toch opmerken dat het gekant is tegen de primordiale rol die het RSV toekent aan de HST.  1.  Openbare werken   Het Vlaams Blok eist dat er inzake openbare werken een nieuwe mentaliteit komt. Overheidsopdrachten en aankopen moeten toegewezen worden op basis van de beste prijs-kwaliteitverhouding. Daarvoor moeten er objectieve normen opgesteld worden. Voor overheidsopdrachten en -aankopen moet dit gebeuren door een openbare aanbesteding na een objectieve en externe analyse van de verschillende aanbiedingen.  Potentiële leveranciers-aannemers moeten met elkaar kunnen concurreren zonder dat de politieke aanhankelijkheid of de vriendjespolitiek een rol speelt. Het is immers de vriendjespolitiek die bij aankopen en bestedingen leidt tot nutteloze en dure aankopen. Een toewijzing van de opdracht op basis van objectieve criteria leidt automatisch tot een veel rationelere aanwending van financiële middelen en mogelijkheden.  Het moet dus afgelopen zijn met het omvormen van de openbare bestedingen tot een eigen marktsysteem waar andere criteria gelden dan op de vrije markt. Heel wat mensen uit de privé-sector dingen dikwijls niet eens mee omdat zij weten dat politieke aanhankelijkheid, smeergeld en dergelijke meer noodzakelijk of aan te bevelen zijn. Bovendien verloopt de samenwerking met openbare diensten dikwijls zodanig dat aan het einde van de rekening een product bij de overheidsopdracht duurder is dan in de normale privé-sector waar de normale vormen van concurrentie gangbaar zijn. Overigens bepleit het Vlaams Blok een objectivering van alle overheidsopdrachten en niet alleen die betreffende de openbare werken.     Mobiliteit  1.  Het belang en de noodzaak van mobiliteit   Niemand kan ontkennen dat mobiliteit een zaak van groot maatschappelijk en economisch belang is. Evenzeer kan niemand loochenen dat, onder andere omwille van de beperkte levensruimte en de eenzijdige keuze voor het auto- en vrachtwagenvervoer, de mobiliteit een probleem geworden is. Het is echter overduidelijk dat mobiliteit geen losstaande problematiek is. Zij is sterk verweven met andere domeinen zoals economie, leefmilieu en vooral ruimtelijke ordening. En ondanks beloftevolle ontwikkelingen op het domein van de telecommunicatie en de uitwisseling van informatie, blijft de verplaatsing van personen en goederen nog altijd van immens belang voor het functioneren van onze maatschappij. Mobiliteit moet daarom optimaal georganiseerd worden, niet alleen vanuit economisch standpunt, maar ook omwille van maatschappelijke en sociale motieven.  De relatie mobiliteit, economie en ruimtelijke ordening  De aanwezigheid van een goed uitgebouwde en moderne infrastructuur is zeer belangrijk voor het aantrekken van buitenlandse investeringen. Tot op heden is Vlaanderen vrij goed geslaagd in het uitbouwen van een degelijke infrastructuur, zodat het de draaischijf vormt voor het transport in Europa.  Niettegenstaande het feit dat Vlaanderen beschikt over een zeer uitgebreid wegennet, blijkt uit de constante groei van het aantal files dat de wegen het steeds toenemende WEGVERKEER niet aankunnen. Een verdere uitbouw van de wegeninfrastructuur is echter niet altijd de meest gepaste oplossing. Enerzijds verschuift men het probleem naar de toekomst en anderzijds leidt een dergelijke uitbouw tot een verdere aantasting van de schaarse vrije ruimte. Het Vlaams Blok vindt dan ook dat het bestaande wegennet reeds uitgebreid genoeg is. Wij kiezen daarom niet voor meer wegeninfrastructuur, wel voor het behoud, de verbetering en een doordachte capaciteitsuitbreiding van de bestaande infrastructuur, zonder verdere aantasting van de natuur- en landbouwzones. Daarbij moet ook de vlotheid van het verkeer via allerhande maatregelen (aanpassen van de snelheidslimieten, vlotter laten verlopen van wegenwerken,…) worden verbeterd. Het Vlaams Blok is geen anti-autopartij. In dit opzicht is het Vlaams Blok geen voorstander van het rekeningrijden, een in wezen ondemocratische, verdoken belastingmaatregel die niet de minste oplossing kan bieden voor het probleem van de filevorming en de dichtslibbing van het verkeer.  Ook de kwaliteit van het SPOORVERVOER stelt teleur. Dit is het voorbije jaar nog gebleken toen miljoenen manuren werden verspild met het wachten op treinen die pas met grote vertraging – of helemaal niet – kwamen opdagen. De oorzaak hiervan is een noodlottige investeringspolitiek die in het verleden de nadruk heeft gelegd op massale aanwervingen (teneinde de werkloosheid te doen dalen) en momenteel de voorkeur geeft aan dubieuze prestigeprojecten zoals de HST. Uiteindelijk betekent dit dat de binnenlandse reizigers het moeten stellen met een verouderd en verregaand inefficiënt spoorvervoer en dat belangrijke - en voor Vlaanderen levensnoodzakelijke - projecten op de lange baan worden geschoven. Deze tekortkomingen maken dat de NMBS geen volwaardig alternatief is voor een deel van het wegvervoer, terwijl het dat potentieel wel had kunnen zijn. Willen we op lange termijn de toegankelijkheid van en naar de Vlaamse economische centra vrijwaren, dan moet een kwantitatieve én kwalitatieve uitbouw van het treinaanbod absoluut meer aandacht krijgen. Met een NMBS in de huidige vorm, is dit echter onmogelijk. Gezien het gebrek aan belangstelling van de NMBS voor Vlaanderen, het belang van het spoor in de oplossing van de mobiliteitscrisis en de specifieke mobiliteitsproblemen in Vlaanderen, eist het Vlaams Blok dan ook de splitsing van de NMBS.  Hoewel de BINNENSCHEEPVAART de minst flexibele van alle transportmogelijkheden is, biedt dit transportmiddel ontegensprekelijke voordelen zoals milieuvriendelijkheid en schaalvoordelen. Daarom gelooft het Vlaams Blok in een toekomst voor de binnenscheepvaart. Voorwaarde is wel dat een aantal belemmerende maatregelen moeten verdwijnen en dat de infrastructuur wordt verbeterd. We denken dan bijvoorbeeld aan een verbetering en uitbreiding van de landinwaarts gelegen laad- en losinstellingen, het verbreden en verdiepen van onze kanalen waar nodig op 1,350 ton gabarit, en een vlottere aansluiting op het Franse kanaalnet door het wegwerken van de nog bestaande stoppen.  De VLAAMSE ZEEHAVENS vormen de motor van onze industrie en zorgen bovendien rechtstreeks en onrechtstreeks voor tienduizenden banen. Het is dan ook onbegrijpelijk dat de investeringen sterk zijn teruggelopen. Willen we de economie aanwakkeren en nieuwe en langdurige werkgelegenheid scheppen, dan dienen we de nodige gelden vrij te maken. Omdat alleen door een goede aansluiting met het hinterland de investeringen in de havens voldoende kunnen renderen, is het Vlaams Blok dan ook voorstander van een verdere verbetering en ontsluiting van de Vlaamse zeehavens, evenwel op de minst schadelijke ecologische manier en in functie van het bestaand infrastructuurnet. Tenslotte moeten de havens ophouden elkaar te beconcurreren, maar streven naar een complementair geheel. Door de onderlinge concurrentie gaat immers heel wat energie verloren, waar enkel de buitenlandse havens van kunnen profiteren.  PIJPLEIDINGEN lijken geen evident onderwerp binnen de mobiliteitsproblematiek, maar kunnen in hoge mate bijdragen tot het ontlasten van de oververzadigde wegen en bieden daarbij tal van voordelen. Deze voordelen zijn de lage onderhoudskosten, het volledig automatisch verlopend én veilig transport, de weersonafhankelijkheid van het transport, de hoge graad van beschikbaarheid en het praktisch onbestaand milieueffect. Pijpleidingen zijn een volwaardig alternatief voor het goederentransport. De aanleg ervan kan bevorderd worden door een vereenvoudiging van de aanlegprocedures, het voorzien van meer pijpleidingsbanen op de infrastructuurplannen en een fiscaal gunstig regime voor de bouw ervan.  Wat de LUCHTVAART betreft, is hssfsfdffdfffffsfet Vlaams Blok van oordeel dat de luchthaven van Zaventem meer en betere toegangswegen en een betere aansluiting op het openbaar vervoer moet krijgen, waarbij de overlast voor de gemeenschap maximaal moet worden beperkt. Daarnaast moet ook het belang van de regionale luchthavens erkend worden. Dit niet alleen omwille van de rol die zij spelen in het mobiliteitshoofdstuk, maar ook omdat zij een bron vormen van werkgelegenheid. De regionale luchthavens zorgen immers niet alleen rechtstreeks voor extra jobs, zij zijn stuk voor stuk uitgegroeid tot knooppunten van ondernemingen in groeisectoren. Zij dienen dan ook hun volle expansiekansen te behouden, evenwel zonder dat zij een bedreiging mogen vormen voor het leefmilieu.  De relatie mobiliteit, wonen, werken, school, winkelen en ontspanning   Wanneer we Vlaanderen onder de loep nemen, zien we dat er een steeds grotere scheiding is tussen de plaats waar we wonen, waar we werken, waar we onze inkopen doen en waar we ons ontspannen. Concreet betekent dit ook dat we ons iedere keer tussen deze plaatsen moeten ‘ver-plaatsen’, wat meteen aan de grondslag ligt van de mobiliteitsproblemen. De oplossing ligt voor de hand: door zo veel mogelijk een concentratie door te voeren van een aantal functies zoals wonen, werken, ontspannen en winkelen in dezelfde zones, kunnen we inderdaad het aantal en de omvang van de verplaatsingen inperken.  Wat betreft het WOON-WERKVERKEER, is het Vlaams Blok van oordeel dat de dienstverlenende, ambachtelijke en handelsbedrijven die best in de leef- en woonzones kunnen ingepast worden, moeten aangemoedigd worden om naar die zones terug te keren. Dit zou niet alleen betekenen dat het vervoer voor een deel wordt ontlast, maar het zou ook een mouw passen aan het gebrek aan plaats op de bestaande industriezones. De industrie die niet thuishoort in de woonzones kan daarmee zoveel mogelijk geconcentreerd worden op de bestaande industriezones, zodat de schaarse vrije ruimte niet verder moet worden aangetast door de aanleg van nieuwe industrieterreinen en er geen nieuwe verkeersstromen hoeven te ontstaan.  Het woon-werkverkeer kan verder ontlast worden door het stimuleren van carpooling, waarbij meerdere werknemers samen de wagen naar het werk nemen, door collectief vervoer dat door de werkgevers wordt georganiseerd en door het aanmoedigen van thuiswerk. Ook de invoering van flexibele werktijden kan het fileprobleem mee helpen oplossen, doordat er zich een betere spreiding van de verplaatsingen voordoet. Het Vlaams Blok is er ook van overtuigd dat de overheid door het toekennen van een premie haar ambtenaren kan aanmoedigen zich in de stad te vestigen waar ze werken. Anderzijds wil het Vlaams Blok ook een oplossing bieden voor wie door omstandigheden plots dient te gaan werken aan de andere kant van het land en zeker niet vlug geneigd zal zijn een reeds gekochte woning te verkopen om dichter bij zijn nieuwe job te gaan wonen. Daar zijn immers grote financiële nadelen aan verbonden. Het beschrijf of registratierecht moet telkens wanneer men een andere woning koopt, worden betaald op de volledige koopsom van een grond of woning. Daarom doet het Vlaams Blok volgend concreet voorstel. In de situatie waarin men een woning verkoopt en een andere aankoopt, zouden deze registratierechten moeten worden beperkt tot het verschil in de aankoopprijs. Met andere woorden, het reeds betaalde beschrijf zou in vermindering moeten gebracht worden van het opnieuw te betalen beschrijf. Dit kan natuurlijk enkel gelden indien men een nieuwe woning aankoopt om redenen die verband houden met een verandering van job.  Tenslotte denken wij hier ook aan het Vlaams-Blokvoorstel voor de invoering van het opvoedersloon, dat het financieel mogelijk maakt dat een van de ouders thuis blijft om de kinderen op te voeden.  Wat betreft het STEDELIJK VERKEER, pleit het Vlaams Blok voor de aanleg van grote parkeerterreinen aan de rand van de gemeente of stad en een goede verbinding met het stadscentrum. Het spreekt voor zich dat het openbaar stadsvervoer naadloos moet aansluiten op die grote parkings aan de rand van de stad. In ditzelfde kader spreekt het Vlaams Blok zich nogmaals zeer duidelijk uit voor een stevig uitgebouwd openbaar vervoer in alle steden, bij voorkeur met trams. Maar ook de fiets kan een belangrijke bijdrage leveren om de problemen van bereikbaarheid in Vlaanderen en de leefbaarheid van onze steden en gemeenten te helpen oplossen. Om het fietsgebruik te bevorderen zijn volgens het Vlaams Blok specifieke maatregelen nodig voor sommige doelgroepen: fiscale stimulansen en bedrijfsvervoerplannen voor het woon-werkverkeer, een fietsvriendelijker en auto-ontmoedigende omgeving in het woon-schoolverkeer. Veilige en comfortabele fietspaden en -parkings zijn een andere essentiële voorwaarde om het fietsgebruik aan te moedigen.  Inzake de LEEF- EN WOONZONES wijst het Vlaams Blok er tenslotte op dat de uitvoering van de traditionele Vlaams-Blokstandpunten over veiligheid en verfraaiing van de steden en gemeenten er zeker kan toe bijdragen dat de stadsvlucht omkeert. Dit kan op zich ook een belangrijke positieve invloed hebben om mee het mobiliteitsprobleem te helpen oplossen. Momenteel zien heel wat Vlaamse steden en gemeenten er groezelig en onverzorgd uit, wat hen weinig aantrekkelijk maakt en zeker geen kandidaat-bewoners zal aantrekken. Een actief gemeentelijk en/of stedelijk beleid kan hier heel wat oplossen.  Het openbaar vervoer: sleutel tot een hertekende mobiliteit  In het mobiliteitsbeleid van dit land is het openbaar vervoer al decennia lang stiefmoederlijk behandeld. Dit is onbegrijpelijk, gezien het openbaar vervoer in belangrijke mate kan bijdragen tot het oplossen van de toenemende mobiliteitsproblemen.  Het Vlaams Blok gelooft dat het openbaar vervoer in de eerste plaats een zaak van de overheid is. Het is immers enkel de overheid die structurele maatregelen kan treffen om de mobiliteitsproblemen op te lossen en het openbaar vervoer is daarbij een van de middelen waarover de overheid kan beschikken Bovendien is het openbaar vervoer een dienst die de overheid aanbiedt aan de gemeenschap, wat betekent dat het iets aan de overheid mag kosten. Maar we mogen niet vergeten dat wanneer het openbaar vervoer gemonopoliseerd wordt door één groot staatsbedrijf dit al te dikwijls leidt tot verstarring, zoals we bij de NMBS kunnen waarnemen. Toch kan er geen sprake zijn van een volledige privatisering. Openbaar vervoer volledig prijsgeven aan de wetten van vraag en aanbod, winst en rendabiliteit zal binnen de kortste keren leiden tot een achteruitgang van het aanbod. En dat is precies wat dient te worden vermeden.  De overheid moet een aantal TAKEN EN OPDRACHTEN voorzien voor het openbaar vervoer. Het is duidelijk dat dat er meer moeten zijn dan nu het geval is. Voor het Vlaams Blok zijn wat betreft het openbaar vervoer, volgende punten essentieel:  -   verhoging van de kwantiteit: nieuwe lijnen, meer haltes en meer stations met meer aansluitingen per uur en een betere afstemming op piekmomenten, tegen een aantrekkelijke prijs;  -   verhoging van de kwaliteit: betere aansluitingen van bus, trein en tram onderling en met elkaar, klokvaste treinen, meer en betere informatie voor de reiziger en meer comfort, netheid en zitplaatsen;  -   een betere afstemming van het autoverkeer op het openbaar vervoer: parkings aan de stadsranden, stations e.d.;  -   het fiscaal aantrekkelijker maken van het gebruik van het openbaar vervoer (volledige aftrekbaarheid van kosten voor het openbaar vervoer).  Belangrijk is evenwel dat deze maatregelen vooral samen en gecoördineerd moeten genomen worden. Het gaat bijvoorbeeld niet op enkel het bestaande aanbod aantrekkelijker te maken door het gratis te maken. Als dat niet gebeurt samen met een uitbreiding en aanpassing van het aanbod, aanleg van parkings, maatregelen op gebied van ruimtelijke ordening, fiscale maatregelen, verbetering van de kwaliteit van het aanbod enz., dan is die ene genomen maatregel gedoemd om slechts een bescheiden effect te ressorteren, dat misschien zelfs van voorbijgaande aard is.  Het Vlaams Blok is geen tegenstander van gratis openbaar vervoer. De beslissingen ter zake moeten echter op lokaal vlak genomen worden. SIF-gelden (die uiteindelijk bedoeld zijn om de steden terug impulsen te geven) kunnen gebruikt worden om dat te realiseren. Wie echter gratis openbaar vervoer verstrekt, zal rekening moeten houden met het feit dat wegens een toenemend verbruikersaantal ook het wagenpark moet uitgebreid worden. De Lijn zal dus nog een aanzienlijk aantal bestellingen moeten plaatsen. Gelukkig beschikt Vlaanderen zelf over een van de beste autobusbouwers ter wereld.  Verhogen van de verkeersveiligheid   Het Nationaal Instituut voor de Statistiek berichtte onlangs dat het aantal ongevallen met doden, zwaargewonden en gewonden, stijgend is. Het aantal ongevallen neemt het sterkst toe op autosnelwegen en gewestwegen en vooral dan nog tijdens de weekends.  Men mag gerust stellen dat een groot deel van de dodelijke ongevallen te maken heeft met jeugdige leeftijd, onervarenheid, roekeloos rijgedrag en vaak ook vermoeidheid. Daarom heeft het Vlaams Blok een wetsvoorstel in verband met de weekendongevallen. Daarin wordt een specifieke straf opgelegd aan jongeren die in de weekendnachten dronken of onder invloed een auto besturen. De straf bestaat uit een specifiek weekendrijverbod.  Een overgroot gedeelte van de ongevallen met auto's heeft als oorzaak overdreven snelheid. Effectieve snelheidsbeperkingen zijn dan ook noodzakelijk. Bemande en onbemande camera's dienen geïnstalleerd te worden opdat zij die de snelheidslimiet overschrijden onmiddellijk kunnen bestraft worden.  Daarnaast bepleit het Vlaams Blok preventiecampagnes die gericht zijn op verkeersveiligheid. Initiatieven die gericht zijn op schokeffecten, krijgen dan ook onze steun en dienen voorzien te worden in de leerstofpakketten op onze scholen.  In het kader van de verkeersveiligheid verwijzen we ook nog naar het deelhoofdstuk “Verkeerscriminaliteit” in het hoofdstuk “Veiligheid”.  Onze voorstellen  1.  Een efficiënt milieubeleid kan maar slagen binnen een Europees kader. Het huidige stelsel van milieuvergunningen vervangen door een efficiënt Europees normenstelsel.  2.  Strenge toepassing van het principe “de vervuiler betaalt”. Effectieve bestraffing van milieucriminaliteit, maar ook bewustmakingscampagnes bij particulieren en in bedrijven.  3.  Verlaging van de lasten voor bedrijven die voldoen aan de milieuvoorschriften.  4.  Het afvalbeleid moet in eerste orde gericht zijn op afvalpreventie. Bedrijven die zich hebben gespecialiseerd in recuperatie, hergebruik, nuttige toepassing, recyclage, compostering of regeneratie van niet te vermijden afvalstoffen, moeten beter ondersteund worden.  5.  De waterverontreiniging moet ingeperkt worden door de vervuilingsbron aan te pakken en door de afbakening van bron- en watergebieden.  6.  Het Vlaams Blok wijst het Ruimtelijk Structuurplan Vlaanderen af omdat het de deur openzet voor verstedelijking en te weinig concrete initiatieven voorziet voor de bescherming van de open ruimte, de inbreiding, de uitbreiding van bossen en natuurreservaten, de concentratie van wonen en werken.  7.  Er moet een einde komen aan het omvormen van de openbare bestedingen tot een eigen marktsysteem waar andere criteria gelden dan op de vrije markt. Een objectivering van alle overheidsopdrachten is wenselijk, overigens niet alleen die betreffende de openbare werken.  8.  Het Vlaams Blok kiest niet voor meer wegeninfrastructuur, wel voor het behoud, de verbetering en een doordachte capaciteitsuitbreiding van de bestaande infrastructuur, zonder verdere aantasting van de natuur- en landbouwzones.  9.  Openbaar vervoer: de HST mag geen prioriteit zijn, er moet meer aandacht gaan naar een betere dienstverlening. Splitsing van de NMBS is een noodzaak en meer aandacht voor het binnenlandse spoorwegennet dringt zich op.  10. Het Vlaams Blok bepleit preventiecampagnes in de scholen, die gericht zijn op verkeersveiligheid en die schokeffecten niet schuwen.  1.  Cultuur      CULTUUR      Cultuurpolitiek  Het Vlaams Blok wijst erop dat cultuur niet in de eerste plaats een economisch product is en dat cultuur dus niet ondergeschikt mag worden gemaakt aan de economische wetmatigheden.  Het Vlaams Blok wil ook niet dat onze cultuur wordt afgegrendeld voor de buitenwereld en acht een confrontatie en een ontmoeting met andere culturen verrijkend, zonder dat daarvoor evenwel nood is aan een of andere vorm van massale invasie.  Het Vlaams Blok wil een open, maar tegelijk verstandige cultuurpolitiek. In dit kader moet voorrang gegeven worden aan het behoud van het cultureel erfgoed. Het overheidsgeld moet dan ook in de eerste plaats besteed worden aan projecten ter bevordering van ons rijke culturele leven. Dit gebeurt momenteel niet. Het is onbegrijpelijk dat alleen al de stad Amsterdam dubbel zoveel beschermde monumenten telt als heel Vlaanderen.  Het Vlaams Blok wil dan ook dat de overheid meer creatieve initiatieven neemt op cultureel vlak. De overheid kan hierbij best samenwerking zoeken met de privé-sector en met sponsors die in heel wat gevallen over relatief meer middelen beschikken dan de overheid. In dit kader bepleiten wij dan ook het oprichten van een Vlaamse loterij, die Vlaamse cultuurgebeurtenissen kan financieren. De huidige Belgische Nationale Loterij schiet daarin schromelijk tekort.  De zogenaamde ‘federale materies’ op cultureel gebied moeten ontmanteld worden: de Vlaamse kunstschatten van het Belgisch museum voor Schone Kunsten te Brussel moeten overgeheveld worden naar een Vlaamse instelling te Brussel. Ook het Conservatorium te Brussel moet opgesplitst worden.  Dit is voor ons de logica zelve, aangezien de cultuurbevoegdheden bij het Vlaams Parlement liggen. In theorie althans, want de wetgeving op de auteursrechten, de vaste boekenprijs, e.d.m. zijn absoluut niet in Vlaamse handen.  Het Vlaams Blok wil in deze optiek onder meer leerlingen uit middelbare scholen en studenten stimuleren tot het bijwonen van cultuurevenementen, zoals concerten, operavertoningen, toneel en dergelijke. In het middelbaar onderwijs moet kunstgeschiedenis als vak verplicht worden. Er zou een groot Nederlands toneel opgericht moeten worden dat afwisselend te Amsterdam, Den Haag, Antwerpen en Brussel dient te spelen. In het bijzonder zou de bloeiperiode van de Noord- en Zuid-Nederlandse kunst op alle mogelijke wijzen moeten in herinnering gebracht worden. Het oprichten van een wereldcentrum voor de Vlaamse Primitieven te Brugge hoort in dit kader.  In het kader van de promotie van de eigen cultuur moeten de openbare besturen in Vlaanderen een groter budget vrijmaken, in plaats van het te verkwanselen aan allerlei multiculturele of nihilistische projecten.  De autonomie van de culturele centra moet geëerbiedigd blijven. Toch moeten die programma’s in de eerste plaats meer ruimte geven aan de bevordering van cultuur van eigen bodem. Men moet ook voldoende aandacht schenken aan de rijkdom van de Europese culturen.  Ook in de culturele sector zijn politisering en verzuiling schering en inslag. Machtsmisbruik van de traditionele partijen laat zich ook in deze sector duidelijk voelen. Rechtstreeks en onrechtstreeks worden ettelijke miljoenen naar de zuilen doorgeschoven. De apolitieke verenigingen daarentegen, die zich bezighouden met taal, letterkunde, cultuurpatrimonium, volkskunst, geschiedenis enz., komen derhalve veel minder aan bod. Het Vlaams Blok eist dan ook dat niet het zich bekennen tot een bepaalde politieke zuil, maar wel de intrinsieke waarde van een vereniging het criterium vormt voor de eventuele betoelaging.  In deze context verwijzen we in het bijzonder naar de cultuurpactwetgeving. Deze cultuurpactwetgeving zegt dat de ideologische en filosofische minderheden beschermd moeten worden. Dit heeft uiteraard rechtstreekse gevolgen voor de erkenning en de subsidiëring van o.m. culturele verenigingen.  Verzoekschriften met betrekking tot schendingen van de cultuurpactwetgeving, uitgaande van het Vlaams Blok of andere nationalistische verenigingen, worden door de Vaste Nationale Cultuurpactcommissie, het orgaan dat zou moeten instaan voor de naleving van deze wetgeving, zonder meer onontvankelijk verklaard. Het Vlaams Blok klaagt dan ook aan dat de partij om louter ideologische motieven niet langer door de bepalingen van dit pact beschermd word.  Het Vlaams Blok eist dat de bevoegdheden van de afdeling Administratie van de Raad van State in die mate worden uitgebreid dat niet de verpolitiseerde en vooringenomen cultuurpactcommissie maar wel de Raad van State ter zake bindende uitspraken kan doen.  Het Vlaams Blok is, zoals hierboven gesteld, helemaal niet tegen culturele subsidiëring. Wij menen dat een volksgemeenschap die geen geld geeft aan haar eigen cultuurbeleving een aanslag pleegt op zijn identiteit. Wel moet het systeem van subsidiëring herdacht worden. Subsidies moeten niet gaan naar een aantal zuilgebonden of papieren verenigingen die zonder subsidies niet zouden bestaan. Wij pleiten voor een gedeeltelijke en te bewijzen zelffinanciering van culturele verenigingen.  Het Vlaams Blok is vanzelfsprekend ook voorstander van de bevordering van het gebruik van het Nederlands, en de strikte naleving van de taalwetgeving in alle openbare besturen. Wij zijn tevens voorstander van een belasting om het gebruik van anderstalige reclame te ontraden. Dit zijn essentiële elementen in het te voeren cultuurbeleid.  De culturele samenwerking tussen Vlaanderen en Nederland moet geoptimaliseerd worden. Deze samenwerking moet zowel betrekking hebben op interne initiatieven als op gezamenlijk optreden tijdens buitenlandse evenementen. Vlamingen en Nederlanders moeten meer en meer gemeenschappelijk actief gaan optreden inzake taal en cultuur. In het wordingsproces van de Europese Unie schuilen immers zoveel gevaren dat wij meer dan ooit samen aan één zeel moeten trekken.  Het Vlaams Blok is, binnen het kader van een verstandige taakverdeling tussen de Vlaamse gemeenschap enerzijds en de steden en gemeenten anderzijds, voorstander van een belangrijke uitbouw van de bestaande bibliotheken. Wel moeten de bibliothecarissen en verantwoordelijken voor het bibliotheekwezen onafhankelijk staan tegenover iedere politieke binding of invloed. Dit betekent onder meer dat zij geenszins discriminerend mogen optreden ten aanzien van Vlaams-nationale publicaties.     Sport  1.  Sport als maatschappelijk gegeven   Er is een sociale factor verbonden aan sport: via sport en spel leert men immers omgaan met mensen. Er worden bepaalde normen en waarden aangeleerd.  Het beoefenen en nog meer het beleven van sport vormt dus een belangrijk facet in onze culturele leefwereld. De spreuk “Een gezonde geest in een gezond lichaam” indachtig, moet dan ook bijzondere aandacht uitgaan naar een efficiënt sportbeleid.  Dit beleid moet er in de eerste plaats op gericht zijn zoveel mogelijk Vlamingen aan te zetten om regelmatig aan sport te doen.  BLOSO  De belangrijkste Vlaamse overheidsinstelling die zich met de sport bezig houdt is BLOSO. BLOSO heeft als doel de sportbeoefening, de sportieve vrijetijdsbesteding en openluchtrecreatie te bevorderen. De raad van bestuur van BLOSO is echter politiek samengesteld: naast 9 leden uit de sportsector zijn er ook 9 vertegenwoordigers van de Vlaamse regering in de raad van bestuur aanwezig.  Het Vlaams Blok eist de onmiddellijke depolitisering van BLOSO met een niet-politiek benoemde raad van beheer, bestaande uit vakmensen uit de verschillende sportrichtingen.  Sportpromotie  Uit het behoefteonderzoek van Coopers en Lybrand bleek dat 27 % van de kinderen en jeugd tot en met 15 jaar niet aan sport doet. Met de categorie tussen 16 en 50 jaar is het nog erger gesteld, meer dan de helft (54 %) beoefent geen sport. Van de 50-plussers doet amper 34 % aan sport.  Er dienen meer promotiecampagnes gevoerd te worden die de bevolking moet aanzetten meer aan sport te doen. Daarbij moet op de verschillende aspecten van sportbeoefening gewezen worden. Hier is uiteraard een taak weggelegd voor BLOSO, enerzijds via eigen campagnes en anderzijds via ondersteuning van de promotie van federaties, clubs, gemeenten en scholen. Het spreekt vanzelf dat ook een mentaliteitswijziging bij de bevolking noodzakelijk is om de lichamelijke conditie van onze jongeren te verbeteren.  Het Vlaams Blok eist een strenge aanpak van het hooliganisme binnen de sport.  Wanneer iemand betrapt wordt op geweld of vandalisme voor, tijdens of na een wedstrijd, wordt hem onmiddellijk voor een periode van drie jaar de toegang tot een wedstrijd ontzegd.  Het Vlaams Blok eist een degelijke medische begeleiding en controle.  De sportbeoefening dient verantwoord en onder degelijke medische begeleiding te gebeuren. Het is noodzakelijk dat iedere trainer de basisbeginselen van medisch verantwoord sporten onder de knie heeft om het aantal sportletsels te beperken. Alle nieuwe trainers moeten een basistest afleggen bij BLOSO, waarin zij bewijzen deze basisprincipes te kennen. Onze Vlaamse Trainersschool heeft een goede naam en faam. Dit moet zo blijven en kan ook nog verder uitgebouwd worden.  De bestrijding van het dopinggebruik dient nog verscherpt te worden. De frequentie van de controles moet opgevoerd worden en er moeten ook onvoorziene dopingcontroles tijdens trainingen plaatsvinden. Daarnaast moet er een algemene richtlijn ingevoerd worden dat al wie betrapt wordt op dopinggebruik, minimum drie jaar geschorst wordt. Er moeten tevens meer campagnes gevoerd worden die wijzen op het dopinggevaar in de sport.  Het Vlaams Blok pleit voor de herinvoering in het strafrecht van de strafbaarheid van dopinggebruik.  Optimaal gebruik van bestaande gebouwen  Aangezien vele sportclubs op min of meer dezelfde uren trainen, met name op weekdagen tussen 18.00 u en 23.00 u., gebeurt het vaak dat de sporthallen op deze uren overbezet zijn. Dit terwijl veel scholen over een sporthal beschikken die tijdens de avonduren niet gebruikt wordt. Scholen moeten aangemoedigd worden om hun sporthal ter beschikking te stellen van sportclubs, weliswaar tegen een vergoeding. Er dienen dan geen nieuwe en dure sporthallen gebouwd te worden. De infrastructuur is immers al aanwezig. Bovendien kan ze op die manier nuttiger aangewend worden. De financiële middelen voor de noodzakelijke aanpassingen om één en ander mogelijk te maken, moeten door de Vlaamse Gemeenschap worden gedragen.  Topsport in Vlaanderen  Er dient meer geïnvesteerd te worden in eigen topsporters. Er moeten talentenjachten georganiseerd worden om nieuwe talenten op sportgebied te ontdekken. De jonge beloften moeten een degelijke sportbegeleiding krijgen. Jongeren moeten gemotiveerd worden om zich op een hoog niveau met sport bezig te houden. Het Vlaams Blok eist meer ondersteuning van jong talent. Dit kan gebeuren zowel door financiële ondersteuning als door een degelijke sportbegeleiding.  Vlaamse topsporters onder eigen vlag  Er moet voor geijverd worden dat de Vlaamse sportmensen onder het symbool van de Vlaamse Gemeenschap kunnen deelnemen aan allerhande kampioenschappen en internationale wedstrijden. De kunstmatige Belgische constructie grijpt iedere gelegenheid aan om op krampachtige manier te bewijzen dat zij een echte natie is. Het sportgebeuren staat onder constante druk vanwege de unitaristen om naar het buitenland toe de Belgische eenheid te symboliseren. Het Vlaams Blok eist dat alle sportbonden zich aanpassen aan de realiteit van de staatshervorming en zich splitsen in een Waalse en Vlaamse vleugel. Daarom moet ook het Belgisch Olympisch en Interfederaal Comité (BOIC) worden ontbonden en moet Vlaanderen als volwaardige natie kunnen deelnemen aan alle internationale wedstrijden. In dit kader pleit het Vlaams Blok tevens voor het oprichten van een eigen Vlaams Olympisch Team.  Het onder eigen vlag deelnemen van de Vlaamse sporters aan internationale wedstrijden zal het Vlaams natiegevoel versterken en de identificatie van de Vlamingen met hun sporters verstevigen.   Jeugdbeleid   Of het nu gaat over overvallen, diefstallen en drugshandel door jeugdbendes, of over vandalisme en geweld op school: steevast hebben de media het nogal eufemistisch over ‘jongeren’.  Door op deze manier alle jongeren op één hoopje te gooien, wordt de indruk gewekt alsof het slecht zou gaan met de Vlaamse jeugd. Niets is minder waar. Met de overgrote meerderheid van de Vlaamse jeugd gaat het integendeel zeer goed. Natuurlijk wordt door de volwassenen wel eens gezucht en geklaagd over “de jeugd van tegenwoordig”, maar is deze uitspraak niet van alle tijden? Zijn adolescenten niet altijd wat rebels geweest? Is het niet veeleer normaal dat jonge mensen niet alles wat hen door de oudere generatie wordt voorgehouden, zomaar klakkeloos slikken? Hoort de jeugd niet een gezonde kritische houding aan te nemen ten opzichte van wat hen door leerkrachten, politici en dies meer wordt verteld?  Daarbij mogen we ook niet uit het oog verliezen dat de eisen die tegenwoordig aan jonge mensen worden gesteld, een stuk hoger liggen dan vroeger. De studiedruk is enorm toegenomen. Ouders verwachten bijna zonder uitzondering dat hun kinderen verder studeren en een diploma hoger onderwijs behalen, ook is dat niet altijd realistisch. Ook het leggen van sociale contacten is een stuk ingewikkelder dan enkele decennia geleden, toen het nog de gewoonte was heel informeel bij elkaar aan te lopen, te blijven eten, enzovoort. In de huidige individualistische samenleving is het leggen van sociale contacten veel meer geformaliseerd.  Dit alles neemt gelukkig niet weg dat een flink deel van de Vlaamse jeugd nog steeds idealistisch is ingesteld. Bewijs daarvan zijn de duizenden Vlaamse jongens en meisjes die zich belangeloos inzetten in de jeugdbeweging, voor het milieu of voor de derde wereld. Jammer genoeg wordt dit idealisme niet zelden misbruikt voor pure politieke doeleinden.  Jongeren hebben het recht om zich te ontspannen. Het is duidelijk dat dit niet volledig mag worden overgelaten aan het commerciële circuit, maar dat ook de overheid - en dan vooral de gemeenten - op dat vlak een belangrijke taak te vervullen hebben.  Eerst en vooral moet het jeugdwerk degelijk worden ondersteund met infrastructuur, kampvervoer en dergelijke.  De gemeentelijke jeugddiensten moeten verder worden uitgebouwd, met onder andere een uitleendienst waar tegen een kleine vergoeding allerhande materiaal kan worden ingehuurd, zodat ook jongeren met een bescheiden budget de kans krijgen om creatief bezig te zijn.  Voor beginnende muziekgroepjes kunnen repetitieruimten ter beschikking worden gesteld, evenzeer tegen een betaalbare prijs.  Voor adolescenten die nog te jong zijn of niet de financiële- of verplaatsingsmogelijkheden hebben om de commerciële (mega-)dancings te bezoeken, zou in elke gemeente een ontmoetingsplaats voor de jeugd moeten voorzien worden, waar men zich tegen democratische prijzen kan ontspannen.  Met de vervoersmaatschappij De Lijn kunnen convenanten worden afgesloten zodat er in het weekend regelmatige busverbindingen zijn met de uitgaanscentra.  Sportcentra en sporthallen moeten op bepaalde uren ook openstaan voor occasionele recreatiesporters, zodat ook de jongeren die niet bij een sportclub zijn aangesloten, op een spontane wijze aan sport kunnen doen.   Media  De media hebben de laatste jaren een aanzienlijke evolutie en verandering doorstaan, denken we bijvoorbeeld aan de steeds toenemende commercialisering en internationalisering. Media zijn uitgegroeid tot ‘big business’.  Vlaanderen heeft binnen de mediawereld belangrijke opportuniteiten.  Belangrijk evenwel is het uitgangspunt dat media niet enkel een louter economisch en commercieel product zijn. Media dienen op de eerste plaats te worden bekeken vanuit een cultureel oogpunt. Een volledige liberalisering is dan ook uit den boze.  De openbare omroep  Al jaren is het Vlaams Blok voorstander van een slagkrachtige, objectieve en onafhankelijke openbare omroep. Ondanks de hervormingen dienen we vast te stellen dat dit vandaag nog steeds niet is gerealiseerd.  De bevolking heeft recht op politieke informatie. Bij de uitvoering van zijn informatieopdracht heeft de openbare omroep de plicht de principes van objectiviteit en onpartijdigheid te respecteren.  Helaas is dit in werkelijkheid niet het geval en legt de openbare omroep een al te grote partijdigheid aan de dag. De objectiviteit laat veel te wensen over in programma’s van informatieve aard, in de actualiteitsprogramma’s en in de journaals.  De openbare omroep, gefinancierd met overheidsgelden, moet zich houden aan strikte regels van objectiviteit en neutraliteit.  Het Vlaams Blok eist waarborgen voor objectiviteit.  Het Vlaams Blok is er dan ook voorstander van om strikte verplichtingen op te leggen aan de openbare omroep.  Hierbij dient een sanctiesysteem te worden ingebouwd, met intrekking van een gedeelte van de overheidsdotaties indien de VRT zich niet houdt aan de strikte normen van neutraliteit en objectiviteit.  Het Vlaams Blok eist eveneens een afdwingbare deontologische code, met voldoende aandacht voor objectiviteit en onpartijdigheid. Deze code dient te worden uitgewerkt door de beroepsjournalisten, niet door de vakbonden of de directie.  Indien Vlaanderen een openbare omroep wenst, moet ze deze de mogelijkheden en middelen geven om als openbare omroep te functioneren.  Mits de naleving van de regels van de objectiviteit en onpartijdigheid en een respect voor alle politieke en ideologische stromingen in Vlaanderen, is het Vlaams Blok bereid een behoorlijke financiering voor de openbare omroep te voorzien.  Het Vlaams Blok ijvert voor een doorzichtig systeem van zuivere financiering van de openbare omroep.  De huidige regeling is verkeerd en zelfs bedrieglijk naar de bevolking toe. Het Vlaams Blok wil een echte retributie en een herkenbare fiscaliteit. Kijk- en luistergelden dienen uitsluitend ter financiering van de VRT, niet ter dekking van andere uitgaven van de Vlaamse Gemeenschap (vandaag gaat nog geen 50% van de opbrengsten hiervan naar de VRT).  Tegelijkertijd dient de huidige heffing te worden verlaagd.  In de ontspannings- en amusementsprogramma’s voldoet zich een algemeen globaliseringsproces, waarin Vlaanderen zich als kleine entiteit al te gemakkelijk inpast, hetgeen leidt tot een doorgedreven amerikanisering. Een bepaalde cultuur, het aannemen van een bepaalde levensstijl en een universele taal worden hierin opgedrongen. De verschillende culturen en identiteiten dreigen eerder variaties van een globale cultuur te worden dan dat ze voldoende aandacht besteden aan hun verschil met anderen, hun eigen karakter en hun eigen aard.  Het Vlaams Blok is voorstander van het behoud van en meer aandacht voor de eigen authentieke cultuur.  Hierbij dient te worden beklemtoond dat Vlaanderen niet als een eiland binnen Europa en Europa niet als een eiland binnen de wereld moet bestaan. Het mag niet de bedoeling zijn Vlaanderen volledig af te zonderen. Interesse voor andere culturen en identiteiten werkt verrijkend. Maar Vlaanderen mag zich ook niet overleveren aan de amerikanisering van de cultuur.  Het Vlaams Blok ijvert dan ook voor een hoger aandeel Nederlandstalige programma’s op de openbare televisieomroep en Nederlandstalige muziek op de openbare radiozenders.  Landelijke commerciële radio  Het Vlaams Blok is voorstander van een doorbreking van het monopolie van de openbare radio-omroep en pleit voor landelijke commerciële radio.   Sommige zenders van de VRT (Radio Donna, Studio Brussel) kunnen worden overgedragen aan de commerciële sector.  Kinderen en televisie  Als gezinspartij is het vanzelfsprekend dat het Vlaams Blok bijzondere aandacht schenkt aan de verdediging van de belangen van het kind in de media.  Kinderen kijken vandaag veel televisie. Televisiekijken is gegroeid tot een vast onderdeel van de activiteiten van een kind en behoort tot de belangrijkste ontspanningsgegevens. Niemand zal betwisten dat de invloed van televisie zeer groot is op kinderen. Kinderen zijn in onze samenleving een zeer kwetsbare groep en verdienen een goede bescherming. De media dienen respect op te brengen voor de eigenheid van onze kinderen.  Het Vlaams Blok vraagt dat de televisiewereld zich ernstig bezint over en rond kinderprogramma’s. Het is onaanvaardbaar dat sommige zenders denken dat alles is toegelaten. In de strijd rond de kijkcijfers worden meer en meer grenzen overschreden. Al te veel scènes bevatten gratuite seks en geweld. Series en films worden gewelddadiger en brutaler. Het geweld wordt realistischer.  Het Vlaams Blok is voorstander van het strenger toepassen van de bestaande mogelijkheid om beperkingen op te leggen aan gewelddadige en/of pornografische programma’s. Dergelijke programma’s mogen niet worden uitgezonden op tijdstippen waar kinderen veel naar televisie kijken.  Er is een groeiende noodzaak kinderen op te voeden tot televisiekijken.  Het Vlaams Blok is voorstander van de organisatie van een ‘Week van de televisie’ binnen het lessenpakket van het onderwijs.  Dit initiatief beoogt kinderen meer kritisch te leren omgaan met televisie. Via lessen op school kan het onderwijs helpen de kinderen enige zin van kritisch televisiekijken bij te brengen. Kinderen dienen een inzicht te krijgen in de achtergronden, bedoelingen en gevolgen van het televisieaanbod. Kinderen moeten leren selecteren.  Daarnaast dienen een aantal specifieke deelaspecten te worden belicht. Bijvoorbeeld rondom televisiegeweld. Of rondom reclame.  Splitsing van de AVBB  De deontologische code van de Algemene Vereniging van Beroepsjournalisten van België kent een probleem wat de afdwingbaarheid betreft, vermits niet alle journalisten lid zijn.  Het Vlaams Blok is voorstander van een uniforme en afdwingbare regeling voor alle beroepsjournalisten.  Eveneens pleit het Vlaams Blok voor de volledige splitsing van de AVBB.  Beperking van de machtsconcentraties binnen de mediawereld  De laatste jaren is er zowel binnen de audiovisuele als binnen de schrijvende pers een toenemende machtconcentratie gegroeid.  Al te veel persmedia zijn in handen van dezelfde groepen.  Door deze machtsconcentraties komen de onafhankelijkheid, de objectiviteit en vrijheid van meningsuiting ernstig in het gevaar.  Het Vlaams Blok wil een halte toeroepen aan deze groeiende machtsconcentraties binnen de mediawereld.  Gehoorgestoorden en doven  Om het televisiekijken van gehoorgestoorde en dove personen aangenamer te maken, moet de VRT werk maken van het systematisch voorzien van gebarentaal bij programma’s die geen ondertiteling hebben.   Vlaanderen: informatiemaatschappij  Het Vlaams Blok ondersteunt volmondig Telenet. Telenet is een ambitieus project van de Vlaamse overheid om de kabelinfrastructuur om te vormen tot een Vlaams verankerd en geïntegreerd telecom-, multimedia- en tv-distributienet. Voor het Vlaams Blok is het echter van het allergrootste belang dat Telenet echt in Vlaamse handen komt en niet zal blijven afhangen van buitenlandse groepen.  Het Vlaams Blok eist meer aandacht voor de sociale dimensie van de informatiesnelwegen. Er mag geen kloof ontstaan tussen de informatierijken en de informatie-armen. Het spreekt voor zich dat de toegangsdrempel via de informatiesnelwegen tot de VDAB, het onderwijs, de bibliotheken en het lokaal gemeentelijk niveau zo laag mogelijk moet liggen.  Onze voorstellen  1.  De culturele samenwerking met Nederland moet geoptimaliseerd worden.  2.  In het kader van de promotie van de eigen cultuur moeten de openbare besturen in Vlaanderen een groter budget vrijmaken. Subsidiëringen allerhande mogen niet langer de gangmaker zijn voor allerlei multiculturele of nihilistische projecten. Het Vlaams Blok eist dat niet het zich bekennen tot een bepaalde politieke zuil, maar wel de intrinsieke waarde van een vereniging het criterium vormt voor eventuele betoelaging.  3.  Het Vlaams Blok pleit voor een efficiënt en degelijk Vlaams sportbeleid waarin recreatieve sport en topsport betere mogelijkheden krijgen dan nu het geval is.  4.  De openbare omroep dient zich strikt te houden aan regels inzake neutraliteit en objectiviteit. Het Vlaams Blok pleit voor een afdwingbare deontologische code voor beroepsjournalisten, waarbij o.m. een grotere bescherming dient te komen voor slachtoffers van een mediahetze.  5.  Het Vlaams Blok steunt Telenet om de kabelinfrastructuur om te vormen tot een Vlaams verankerd en geïntegreerd telecom-, multimedia- en tv-distributienet.  1.  Onderwijs      ONDERWIJS       Kwaliteitsonderwijs  Een van de belangrijke en centrale thema’s in het Vlaams-Blokprogramma is het onderwijs in Vlaanderen.  Principieel wil het Vlaams Blok Vlaams kwaliteitsonderwijs dat gespaard blijft van de vernieuwingszucht die door de ondertussen overjaarse mei 68-generatie en tevens door een leger bureaucratische en belerende pedagogen de afgelopen jaren op de onderwijsmensen en op onze kinderen is losgelaten. Onder het mom van democratie, autonomie en saneringen werd telkens in een sfeer van staatsdirigisme de een na de andere onderwijsvernieuwing doorgevoerd.  Of het nu ging over het doorvoeren van het VSO, het eenheidstype, de fusies (aanvankelijk in het HOBU en later ook in het lager en het secundair onderwijs), de eindtermen, het verplicht gemengd onderwijs, het non-discriminatiepact, het decreet basisonderwijs, het decreet secundair onderwijs, de lerarenopleiding, de hervorming van de centra voor leerlingenbegeleiding, de hervorming van de kine-opleiding of welke andere hervorming dan ook: steeds wordt de vrijheid gebruikt als argument om de vrijheid te fnuiken, steeds wordt het argument besparingen aangewend om noodzakelijke investeringen af te remmen, steeds wordt de democratie gebruikt als argument om de democratie selectief aan te wenden, steeds wordt inspraak gebruikt als argument om de inspraak zo beperkt mogelijk te houden, en steeds wordt de verdraagzaamheid aangedragen als argument om een onverdraagzame jacht op andersdenkenden in te zetten.  Het Vlaams Blok verzet zich tegen de vernietiging van de rijke specificiteit van het onderwijs zoals die traditioneel in Vlaanderen was gegroeid.   Zware verantwoordelijkheid  Met een opvallend gemak hebben de vroegere tegenstanders van het vrij onderwijs, het duurdere en door de overheid geprivilegieerde gemeenschapsonderwijs, de Guimardstraat er toe kunnen brengen op te gaan in eenheidsstructuren, in al dan niet netoverschrijdende fusies of samenwerkingsverbanden, in non-discriminatiepacten. Het vrij onderwijs is hierdoor terechtgekomen in een onomkeerbare neerwaartse spiraal waarin het zijn eigenheid, zijn kwaliteitskenmerk en zijn concurrentievoordeel steeds verder verliest. Het verbod voor de scholen om naar eigen inzichten zelf nog studierichtingen te programmeren, is daar een weinig stichtend voorbeeld van.   Vernieuwingen zijn gestuurd vanuit ivoren torens  Niet de leerkrachten, directies of de ouders bepalen het onderwijs. Het onderwijs is ongemerkt in handen gekomen van ‘specialisten’ en pedagogen die zich hebben weten op te werken tot onderwijsdeskundigen. Vanuit die positie staan zij aan het hoofd van de zogenaamde onderwijskoepels of werden zij syndicale manitoes die allerlei bindende adviezen mogen geven of machtsposities ongehinderd misbruiken. We denken bijvoorbeeld aan de macht van de vakbonden in ondernemings- en participatieraden. Hun gemeenschappelijk kenmerk is vaak hun onervarenheid in les- en klaspraktijk.   De professionele leerkracht centraal  Te weinig – en in tal van dossiers helemaal niet - is men tot bij de gewone leerkracht gegaan en heeft men zijn oor te luisteren gelegd om te weten te komen wat werkelijk de noden en bekommernissen waren en zijn.  Het Vlaams Blok heeft door tal van contacten echter kunnen vaststellen dat vele leerkrachten de vernieuwingen niet of nauwelijks in hun hart dragen en dat er een bijzonder ontmoedigde houding is ontstaan bij het onderwijzend personeel, precies in een tijd dat de scholen extra overladen worden met de aanpak van tal van maatschappelijke problemen.  Het Vlaams Blok eist dan ook dat er meer inspraakmogelijkheden – die het syndicale niveau overstijgen - gecreëerd worden voor de leerkrachten in de zin van open maatschappelijke debatten. Enkel op die wijze zullen de leerkrachten zich erkend weten en ervaren dat hun professionaliteit ook gewaardeerd wordt.   Ja tegen de klassieke vorming  Op het vlak van de leerinhouden is het Vlaams Blok gekant tegen het naar het achterplan verdringen van vakken als geschiedenis, Nederlands, wiskunde, Latijn of Grieks ten voordele van allerlei experimenten of het opvangen van maatschappelijke problemen waarvoor in eerste orde de ouders verantwoordelijk zijn.  De hervorming van de lerarenopleiding kadert trouwens helemaal in onze overtuiging dat de diversiteit en de specificiteit door de beleidsmakers worden afgeremd. Polyvalentie van de leerkracht is geen garantie tot vakbekwaamheid.   Besparingen  Men moet het toch maar durven om de voorgestelde reductie van het pakket uren-leerkracht uit te leggen als: “De rationalisatie van het onderwijsaanbod is in de eerste plaats een maatregel die de kwaliteit van het onderwijs moet verhogen.”  Het Vlaams Blok neemt in deze aangelegenheid de kritiek van de SERV over. Deze stelt dat het onaanvaardbaar is dat het wegwerken van de zogenaamde scheeftrekking in de werkingsmiddelen tussen het vrij gesubsidieerd onderwijs en het gemeenschapsonderwijs al onmiddellijk wordt verhaald op het budget voor personeel (geleidelijke inkrimping met 2,5 % van de uren-leerkracht en inkrimping van het administratief en opvoedend personeel) zonder dat de resultaten gekend zijn van een wetenschappelijke studie over deze vermoede scheeftrekking, noch over het geheel van de financiële stromen naar het onderwijs en de behoeften. Het Vlaams Blok wil dat er zo snel mogelijk een wetenschappelijk onderzoek uitgevoerd wordt.   Samenwerkingsverbanden: ja, maar…  Het Vlaams Blok is op zich niet tegen de mogelijkheid tot samenwerking tussen verschillende scholen indien dat de vrije keuze van bepaalde scholen is en indien dat geen financiële – sanctionerende – consequenties inhoudt voor scholen die liever zelfstandig blijven. Maar precies met het nieuwe decreet verklaart de overheid de oorlog aan de goed functionerende, zelfstandige scholen met een eigen pedagogische en ideële visie die uitdrukkelijk kiezen voor hun onafhankelijkheid en zelfstandigheid. Zij onderscheiden zich van andere door hun visie en hun resultaten. En dus moeten ze verdwijnen. In eerste orde krijgen ze minder gunstige rationalisatienormen en dus geen gelijke behandeling. Ze moeten in wezen opgaan in grotere gehelen en een deel van hun studierichtingen afstaan. Ze moeten de duimen leggen voor gelijkschakeling in grijze scholen, die zich in niets nog van andere onderscheiden. Ouders kunnen nu niet langer de zekerheid krijgen dat hun kind zijn opleiding geniet in eenzelfde pedagogische en ideologische context. Het schoolproject wordt ondergeschikt gemaakt aan samenwerkingsverbanden die inhoudelijk geen echte pedagogische eenheid vormen. We vinden dus niets nieuws uit. Het staat er zwart op wit. Degenen die al jaren dromen van een grote eenheidsschool of een zgn. pluralistische school zetten met dit decreet een reuzenstap in die richting.   Bedreiging van de neutraliteit en de objectiviteit door de overheden  De jongste jaren wordt de objectiviteit in het onderwijs (ongeacht of het om vrij dan wel overheidsonderwijs gaat) bedreigd door initiatieven van overheidswege die de neutraliteit ernstig in gevaar brengen omdat zij een “gekleurde” inhoud bevatten. De invoering van de eindtermen was daar wellicht de meest nefaste exponent van. Uit tal van eindtermen blijkt dat deze eindtermen geschreven zijn op basis van de vijf recentste verkiezingsoverwinningen van het Vlaams Blok. Toen aan de directeur van de dienst voor Onderwijsontwikkeling werd gevraagd waarom antiracisme een eindterm is, antwoordde hij bloedernstig: “Om de eenvoudige reden dat enkel het Vlaams Blok tegen de invoering is.” Verder wordt er in de eindtermen van uit gegaan dat Vlaanderen onomkeerbaar een multiculturele samenleving geworden is en dat derhalve het onderwijs niets anders kan zijn dan inter- en multicultureel. Dat de samenleving, de maatschappij, multicultureel is of zou moeten zijn, staat helemaal niet vast. Deze vraag behoort tot een politiek debat dat verre van afgesloten is. Toch wordt het hier op basis van tal van eindtermen vastgelegd en als onbetwistbaar aanzien.  Dat de vrije scholen hierin al dan niet meegaan, is hun zaak. Hun opvoedingsproject kan hierin bepaalde maatschappelijke keuzes maken. Doch gezien het progressief-christelijke overwicht in deze scholen, weten we welke kant het daar vaak uitgaat. Afgezien hiervan mogen leerkrachten uit het vrije net echter toch geen (partij)politieke standpunten innemen tegenover hun leerlingen. Bijvoorbeeld het vernoemen van hun eigen partijpolitieke voorkeur of afkeur is laakbaar.  Dat echter het neutraal geacht Gemeenschapsonderwijs ondergeschikt gemaakt wordt aan deze nieuwe maatschappelijke en pedagogische dogma’s, is een aanfluiting van wat de wetgever uiteindelijk wilde. Het Vlaams Blok stelt zich bij deze gekleurde eindtermen de vraag of ze niet zullen leiden tot een toename van sociale controle en het sanctioneren van het niet-correct geachte politiek denken van leerlingen (en indirect de ouders) en leerkrachten.  Ook het provinciaal en gemeentelijk onderwijs neigt in tal van gevallen de weg van de politieke meerderheden in dit land te volgen. Vergeten we niet dat de inrichtende machten van deze scholen de provincies en de gemeentebesturen zijn, die enkel vertegenwoordigd worden door politiek personeel. Tal van gemeenten hebben opvoedingsprojecten gestemd waarbij op het politiek-filosofische vlak ernstige vragen kunnen gesteld worden bij de politieke neutraliteit.   ARGO  De basisidee tot depolitisering van de beleidsvoering binnen het gemeenschapsonderwijs, is geen uitvinding van het huidige conglomeraat van zich democratisch noemde partijen. Al op 10 juli 1997 diende de Vlaams-Blokfractie een voorstel van bijzonder decreet in over de radicale depolitisering van de ARGO. Dat voorstel werd toen weggestemd door de CVP, de SP en de VLD. Agalev en de VU onthielden, zich. Of anders gezegd: niemand vond toen nodig om een objectief voorstel tot depolitisering te steunen.  De reden lag voor de hand: in het najaar van 1997 – op 18 december om precies te zijn – moesten nog voor een nieuwe ambtstermijn zes van de twaalf leden van de Centrale Raad van de Argo benoemd worden door het Vlaams Parlement. Het ging om de benoeming van topambtenaren met een topsalaris. Aangezien het Vlaams Blok zich altijd al heeft verzet tegen politieke benoemingen, weigerde het hierin mee te spelen door geen kandidaat voor te dragen, ook al had het daar krachtens het decreet recht op. Ook in de vorige legislatuur deed het Vlaams Blok dat niet. Voor het Vlaams Blok is depolitisering altijd een prioriteit geweest, reeds lang voor er over nieuwe politieke cultuur werd gesproken.   Onder de vlag van de kansarmoede  Heel de vreemdelingenproblematiek in het onderwijs houdt men bewust onder de noemer van de zogenaamde ‘kansarmoede’. Daarom is het non-discriminatiepact voor het Vlaams Blok natuurlijk de meest uitgesproken verwording van de thesis dat het vreemdelingenprobleem wel zal opgelost worden als men maar genoeg geld pompt in die zaak.  De berekening van de omkaderingsgewichten in het kader van de Centra voor Leerlingenbegeleiding (zeg maar de fusie van PMS en MST) dienen er zo bijvoorbeeld voor te zorgen dat bepaalde zwakke groepen beter aan hun trekken komen. Dat is logisch. Maar een extra omkaderingsgewicht a priori toekennen aan centra die scholen begeleiden uit de SIF+gemeenten is opnieuw – na de massale steun aan tal van projecten voor een absoluut klein percentage van de bevolking – een signaal van overdreven tegemoetkomen dat leidt tot het omgekeerd evenredig toekennen van middelen. In niet-SIF+gebieden waar toevallig de nood veel groter is, blijft men dan verstoken van extra omkadering. Wij stellen dan ook voor om bijkomende omkaderingsgewichten enkel toe te kennen op basis van densiteit.  Een ander luik in de bevoordeling van minderheden is het feit dat het minderhedenbeleid zich prioritair gaat richten op de lerarenopleiding. In de beleidsbrief van minister Baldewijns van oktober 1998 lezen we: “De doelstelling is meervoudig: verbeteren van instroom en doorstroom van jongeren uit minderheidsgroepen in het hoger onderwijs, de implementatie van onderwijsinhouden en -methodieken uit het minderheden- en kansarmoedebeleid in de lerarenopleiding en de interculturalisatie van de lerarenopleiding. Daartoe zal een project worden voorbereid waarin hogescholen onder bepaalde voorwaarden zullen worden ondersteund om aan deze doelstellingen te werken.” Het is merkwaardig dat nu zoveel energie en geld wordt gestoken in het positief discrimineren van een bepaalde groep ‘jongeren’, terwijl tot voor enkele jaren niets werd gedaan voor onze eigen jongeren die de boot om een of andere reden misten. Ook hier is het duidelijk dat de vlag van de kansarmoede de lading van de multiculturele strategieën moet dekken.   Geweld op school  Het gaat van kwaad naar erger op tal van middelbare scholen. Schokkende televisiebeelden toonden bij herhaling de wantoestanden in bepaalde scholen. Verboden wapendracht en fysieke aanvallen op vooral vrouwelijke leerkrachten horen tot de orde van de dag, vooral op scholen met hoge concentraties leerlingen van vreemde origine. Onverschilligheid, brutaliteit en bandeloosheid zijn schering en inslag. In sommige scholen werden reeds bewakingsfirma’s ingeschakeld en doet de metaaldetector stilaan zijn intrede. Het Vlaams Blok eist dat er kordaat wordt opgetreden tegen deze ongehoorde toestanden. Jongeren die zich schuldig maken aan agressie of strafbare feiten dienen dan ook politioneel aangepakt te worden en niet in eerste orde ‘begeleid’ te worden door een leger maatschappelijke assistenten. Daarnaast moet de overheid ook aan de ouders duidelijk maken dat zij het gezag van de scholen en de leerkrachten niet enkel dienen te respecteren, maar ook moeten ondersteunen.   … dan ook geen sportelitescholen  Geheel in tegenspraak met de visie op elitescholen zullen op vraag van een aantal sportfederaties in een beperkt aantal scholen specifieke topsportopleidingen worden opgezet. Het is daarbij de bedoeling dat deze leerlingen volgens een eigen leertraject een diploma ASO of een diploma TSO-sport kunnen behalen. Het is onbegrijpelijk dat de Vlaamse regering op vraag van belangengroepen hier ingaat tegen haar eigen principes. Ze neemt het op tegen de zgn. elitescholen als het om klassiek ASO gaat, maar laat onderwijs voor een fysieke elite organiseren en levert binnen eenzelfde uren-pakket een volwaardig ASO- of TSO-diploma af.  Voor ons niet gelaten, maar dan is ook gedifferentieerd onderwijs op basis van intellectuele verscheidenheid gerechtvaardigd.   Brussel, de faciliteiten- en de randgemeenten  Het Nederlandstalig onderwijs in Brussel heeft altijd een groot aantal leerlingen van buiten Brussel aangetrokken. Het grootste deel van deze leerlingen kwam uit Vlaams-Brabant. In het secundair onderwijs vormden deze leerlingen zelfs een absolute meerderheid. De vraag is wel hoelang deze situatie nog zal blijven bestaan. Al meer dan tien jaar daalt het aandeel van de leerlingen van buiten het Brussels gewest, niet alleen in percentage, maar ook in absolute cijfers voor wat het lager en het middelbaar onderwijs betreft. Er doet zich bovendien een omgekeerde evolutie voor: steeds meer in Brussel wonende kinderen worden in scholen buiten Brussel ingeschreven. Het Nederlandstalig onderwijs in Brussel bloedt stilletjes aan dood… Zo komen we tot de absurde situatie dat er in Brussel een Nederlandstalige onderwijsinfrastructuur bestaat, dat er Nederlandstalige scholen zijn… zonder Vlaamse kinderen. In niet minder dan 77 ‘Nederlandstalige’ scholen bestaat een meerderheid van minstens 90% kinderen uit anderstalige gezinnen. Deze scholen worden nochtans gesubsidieerd en betoelaagd door de Vlaamse Gemeenschap, volgen de programma’s opgelegd door het Vlaamse ministerie van Onderwijs enzovoort.  De Vlaamse politieke kaste heeft voor de zoveelste keer haar totale onbekwaamheid bewezen wanneer het erop aankomt een strategie voor de toekomst te ontwikkelen. Het gegeven dat een groeiend aantal Franstalige ouders liever hun kinderen naar een Nederlandstalige school sturen dan naar een Franstalige school met vreemdelingen, werd totaal niet benut om een beleid te voeren gericht op Vlaamse terreinwinst in Brussel. In een volgende fase heeft het obsessionele multiculturalisme van onze bewindslui ertoe geleid dat steeds meer vreemdelingen nu ook de weg naar het Nederlandstalig onderwijs hebben gevonden. Waardoor op hun beurt ook de Franstaligen gaan wegblijven… De gevolgen zijn niet te overzien: het aantal ‘Belgische’ kinderen daalt jaar na jaar. Het aantal Nederlandstalige kinderen daalt nog sterker… Het Vlaams Blok eist daarom van de Vlaamse regering innoverende initiatieven om het multiculturele onderwijsbeleid om te buigen tot een beleid dat gericht is op de heropbloei van het Nederlandstalige kwaliteitsonderwijs in de hoofdstad.  Ook in de Rand dient een halt te worden toegeroepen aan de verdere verfransing. De Vlaamse overheid hoest jaarlijks zo’n kwart miljard frank op om de Franstalige scholen te subsidiëren, terwijl in Komen in het omgekeerde geval de Vlaamse gemeenschap alles zelf mag betalen. Het Vlaams Blok wil dan ook dat de geldkraan onverbiddelijk wordt toegedraaid als de Franstaligen zich niet houden aan de wettelijke regelingen ter zake. Het is dan ook onvoorstelbaar dat de Vlaamse regering desnoods aan de federale overheid wil vragen om de taalwet aan te passen ‘om de gemaakte afspraken uitvoerbaar te maken’ (cfr. Beleidsbrief).   Internaten  Reeds meer dan 20 jaar zijn de internaten van de vrije scholen vragende partij. Het blijft ons een raadsel waarom de internaten geen regeling kregen in de totale context van het decreet secundair onderwijs. Dit terwijl iedereen weet dat de betoelaging te beperkt is en er een fundamentele ongelijkheid t.o.v. de vrije internaten blijft bestaan. De vage intenties – precies 1 (één) in de beleidsbrief – beloven niet veel goeds.  Onze voorstellen  1.  Het Vlaams Blok verzet zich tegen de vernietiging van de rijke specificiteit van het onderwijs zoals die traditioneel in Vlaanderen was gegroeid. Daarom roept het krachtdadig een halt toe aan de uniformiserings- en nivelleringsdrang die alle (op basis van ideologisch gekleurde eindtermen) hervormingen tot gevolg hebben.  2.  Stop de machtspositie van de vakbonden in adviesorganen, ondernemings- en participatieraden. Ook niet-gesyndiceerde leerkrachten moeten vertegenwoordigd zijn.  3.  Het Vlaams Blok wil een einde aan het onevenwicht in betoelaging die in het voordeel van het Gemeenschapsonderwijs is.  4.  Geen positieve discriminatie voor vreemdelingen in zgn. ‘kansarmoedeprojecten’ en opheffing van het non-discriminatiepact.  5.  Jongeren die zich schuldig maken aan geweld op school, dienen politioneel aangepakt te worden en indien nodig voor de jeugdrechter te verschijnen.  1.  Propere politiek      PROPERE POLITIEK       Politiek en democratie  Dit land wordt reeds jarenlang geteisterd door allerlei politieke schandalen. Daarom roept het Vlaams Blok op tot een grondige ‘Grote kuis’. Er gaat immers geen dag voorbij of we worden geconfronteerd met politieke corruptie, schandalen, maffiapraktijken… Politiek en financieel gesjoemel is in ons land meer en meer tot de dagelijkse praktijk gaan horen.  Twee affaires hebben de jongste jaren definitief de ogen van eenieder geopend dat het in dit land zo niet meer verder kan. Er zijn de omkopingsaffaires i.v.m. legerbestellingen waarbij voornamelijk de SP en de PS rechtstreeks bij betrokken waren. Er zijn de niet opgeloste kindermoorden, met hieraan verbonden de weigering tot grondige hervorming van de politie- en gerechtstructuren. Men moet er dan ook niet over verbaasd staan dat België wereldwijd bekend staat als een bananenrepubliek.  De corruptie en de verkwisting van overheidsgelden vloeien minstens gedeeltelijk voort uit de verregaande verzuiling en de typische wafelijzerpolitiek, waarbij iedere investering aan Vlaams kant ‘gecompenseerd’ moet worden door een even grote investering aan Waalse kant of omgekeerd. Om deze communautaire evenwichten in stand te houden, worden zeer dikwijls zinloze en economisch onverantwoorde uitgaven gedaan. Dit kan omdat Vlaanderen altijd maar braafjes bijpast. Wallonië hoeft zelfs zijn eigen schuld niet af te betalen. Dit systeem leidt al jaren tot roekeloze en ongeremde uitgaven.  Dit land kent ondertussen een waanzinnig hoge staatschuld van 10 000 miljard. Via steeds hogere belastingen moet de man in de straat het gelag betalen.  Dit systeem heeft een naam: het is de artificiële constructie België. In deze staat heerst een perverse vorm van federalisme, die geen ander resultaat of doel heeft, dan alles te blokkeren. Op die manier wordt elke kans op verandering en vernieuwing uitgesloten zodat binnen deze geblokkeerde structuren het politieke establishment haar spelletje kan spelen zonder reële inspraak van de bevolking.  Eerlijke en bekwame mensen vindt men in de politiek nog nauwelijks. Vele politici zitten via hun politiek mandaat in allerlei beheerraden en intercommunales. Zij verdienen in ruil voor hun ‘diensten’ grote sommen.  Er gaapt dus een enorme kloof tussen de politieke maffia en de overgrote meerderheid van de bevolking die in deze economisch moeilijke tijden van haar politici een minimum aan integriteit verwacht.  Het politiek banditisme moet eens en voor goed plaatsmaken voor de politieke onkreukbaarheid zoals die door het Vlaams Blok wordt voorgesteld. De politici van de traditionele partijen staan niet ten dienste van de burger. Zij dienen in de eerste plaats hun partij, hun clan, hun vakbond. Zij hebben het systeem van politieke benoemingen tot een cultus verheven. Het Vlaams Blok vindt dan ook dat er dringend paal en perk moet gesteld worden aan het politiek banditisme van CVP, SP, VLD, VU en Agalev.  Het verlangen naar vernieuwing is groot bij de bevolking. Maar de zogenaamde ‘vernieuwingsbewegingen’ die de laatste tijd de kop opsteken, voldoen in werkelijkheid helemaal niet aan de wens van de bevolking. Het zijn afleidingsmanoeuvres die in werkelijkheid leiden tot vaagheid, ondoorzichtige programma’s en troebele verkiezingskandidaten, ook al zijn dat Bekende Vlamingen. Echte vernieuwing moet precies zeggen wat ze wil vernieuwen; en dus in de eerste plaats aansturen op structuurhervormingen. Maar juist dat gebeurt niet.  Het Vlaams Blok stelt dan ook vast dat de besprekingen over een ‘nieuwe politieke cultuur’ zijn ontaard in een klucht over de hele lijn. Zowel de NPC-werkgroep van het Vlaams Parlement als de werkgroep-Langendries in de Kamer, de besprekingen in zaal F of zaal 31 en de groep van het ‘Sienjaal’ hebben aangetoond dat de heisa over een ‘nieuwe politieke cultuur’ niets meer is dan een cosmetica-operatie waarmee de traditionele partijen hun zwaar geschonden blazoen trachten op te poetsen.  Het Vlaams Blok is dus de enige partij die weigert dat spel mee te spelen. Het Vlaams Blok gooit roet in het eten van de traditionele partijen. Het Vlaams Blok blijft tegen de stroom oproeien. Het Vlaams Blok moet niet ‘vernieuwen’ want het stelt al sinds haar ontstaan de structuren van de Belgische staat ter discussie. Het Vlaams Blok moet niet ‘vernieuwen’ want het klaagt al jàren als enige partij het wanbeleid en de corruptie, die onvermijdelijk verbonden zijn met de Belgische staat, aan.  Het moet dan ook niemand te verbazen dat de traditionele partijen zich tegen onze partij keren. Bij gebrek aan argumenten tegen het Vlaams Blok schreeuwt de politieke meute dan maar moord en brand tegen het zogenaamd ondemocratisch karakter van het Vlaams Blok. Onze partij wenst niet langer in te gaan op dergelijke verdachtmakingen. Op ons congres van 8 juni 1996, dat als thema “Het volk beslist. Meer democratie in een vrij Vlaanderen” had, hebben wij nogmaals onze gehechtheid aan de democratie bevestigd.  Het Vlaams Blok gaat er van uit de bevolking wijs genoeg is om zelf uit te maken wie nu de democratie in gevaar brengt. Voor ons zijn het duidelijk niet degenen die de corruptie aanklagen, maar wel degenen die politieke macht gebruiken voor hun persoonlijk profijt.  De Vlamingen verdienen beter: zij verdienen andere en betere politici. Vlaanderen heeft nood aan politici die niet langer hun eigen belang of dat van hun vakbond, ziekenfonds of zuil vooropzetten. Vlaanderen heeft nood aan politici die weer durven opkomen voor het algemeen belang van de gemeenschap. Pas dan zal de echte democratie zegevieren.   Agusta-Dassault  “… NAAR HET VOORBEELD VAN DE GEORGANISEERDE MISDAAD” (HOF VAN CASSATIE, 23-12-98)  In de pers noemde men de straffen in het Agusta-Dassault-proces zeer zwaar. Maar in praktijk moet er niemand ook maar één dag in de cel blijven. De politieke verantwoordelijken komen er relatief goedkoop vanaf. Willy Claes kreeg drie jaar, Guy Spitaels en Guy Coëme kregen twee jaar, maar dat zijn slechts straffen met uitstel. Dat geldt ook voor de gevangenisstraffen van de mindere goden: die zijn ook allemaal voorwaardelijk of met uitstel. Eigenlijk zijn het dus géén straffen De boetes en terugbetalingen van Willy Claes zullen door de SP worden betaald. Ook aan die straf ontsnapt hij dus. Het verlies van politieke rechten is zijn enige echt effectieve sanctie. Nochtans werd hij door het Hof van Cassatie als de spin in het web geïdentificeerd. Uit het arrest van Cassatie blijkt duidelijk dat Karel Van Miert, Louis Tobback en Willy Claes al voor de ondertekening van het Agusta-contract op de hoogte waren van het smeergeld. Zij hadden dat nochtans alledrie onder ede ontkend… Cassatie heeft ook aangetoond dat Agusta het aanbod aan de SP enkel deed op voorwaarde dat het bedrijf het contract zou krijgen. Het Hof merkt verder op dat “… de feiten des te erger zijn nu, naar het voorbeeld van de georganiseerde misdaad, de fraude grensoverschrijdend werd en gebruik maakte van de meest uitgewerkte technieken van geheime doorstroming van fondsen dankzij in het buitenland opgetrokken schermen.” Hier waren dus duidelijk professionals aan het werk, geen amateur-oplichters. Maar de SP weigert schuld te bekennen. SP-voorzitter Erdman erkent wel dat de SP het arrest zal moeten “ondergaan”, maar hij kan het niet nalaten erop te wijzen dat de rechters van het Hof van Cassatie volgens hem geoordeeld hebben op basis van hun “intieme overtuiging”, en niet op grond van harde bewijzen. Dat is natuurlijk een omfloerste manier om de veroordeelden wit te wassen. Ondanks alle bewijsmateriaal weigert de SP schuld te bekennen.  Lode Hancké vraagt in een vraaggesprek met Humo (16 maart 1999) af waarom niet alle verdachten voor de rechter moesten komen: “Het Hof heeft slechts twaalf verdachten voor de rechter gebracht, maar procureur-generaal Liekendael heeft altijd beweerd dat ze minstens veertig mensen had kunnen vervolgen. Ik vraag mij af hoe men die selectie heeft gemaakt. En hoe men op die manier de volledige waarheid kan achterhalen. Ik vrees dat door die beslissing een paar verdachten te zwaar zijn gestraft, en een aantal schuldigen de dans zijn ontsprongen.” Wie waren die achtentwintig anderen? Waarschijnlijk zijn sommige SP-ers én sommige politici van andere partijen door die selectie vrijuit gegaan. Het is zeer plausibel dat men Tobback gespaard heeft omdat hij als een onmisbare steunpilaar van de huidige coalitie wordt beschouwd. Willy Claes kon men desnoods opofferen, maar Tobback niet. Over Tobback zegt Hancké verder nog: “Het is duidelijk dat hij in 1995 veel meer wist dan hij toen heeft verteld. En het staat intussen ook vast dat hij twee miljoen frank Agusta-geld heeft ontvangen en dat geld als inkomsten uit steunkaarten heeft weggemoffeld.” Als Tobback dacht dat die schenkingen allemaal wettelijk in orde waren, waarom moest hij ze dan camoufleren als inkomsten uit steunkaarten? Is dat overigens geen schriftvervalsing? “Trouwens, er zijn hardnekkige geruchten dat het om veel meer geld gaat. Dat geldt ook voor de anderen die Agusta-geld hebben gekregen: Marcel Colla, Freddy Willockx en Luc Van den Bossche.” Het is waarschijnlijk geen toeval dat al deze individuen toen minister waren. Zij zaten aan de bron en zij konden de buit onder elkaar verdelen zonder dat de andere SP-federaties een graantje konden meepikken. Freddy Willockx heeft een deel van dat geld trouwens gebruikt om zich in te kopen in de krant Het Vrije Waasland, om zo de redactie tot een meer SP-gezinde koers te dwingen. Over de verdeling van het geld zegt Hancké later nog: “Als je dan achteraf merkt dat dat geld alleen in federaties van ministers is terechtgekomen, en dat diezelfde mensen na de verkiezingen van 1995 opnieuw minister werden, dan krijgt je vertrouwen wel een deuk.”  De kritische open brief Een partij kan niet leven met leugens werd ondertekend door gezaghebbende SP-ers als Johan Bijttebier, Lode Hancké, Luc Huyse, Rita Mulier, Koen Raes, Brigitte Raskin, Jef Sleeckx en Lode Van Outrive. De partijleiding heeft hun vragen nooit beantwoord… Als men belangrijke partijleden met zoveel minachting behandelt, dan kan men zich a fortiori voorstellen welke verachting de SP-top moet hebben voor de kleine kiezers en militanten. Intussen heeft Jef Sleeckx zijn woorden al ingeslikt. Tot na de verkiezingen zal hij geen kritiek meer leveren op de corruptie, de doofpotpolitiek en het gebrek aan openheid bij de SP-top. Zijn bevlieging van moed en eerlijkheid is alweer voorbij.  Niet alleen de SP en de PS houden het stinkende Agusta-Dassault-potje liever gedekt. Ook de Belgische regering wil niet tot op het bot gaan. Juridisch gezien zou België meer dan 2 miljard van de Italianen kunnen recupereren wegens de niet uitgevoerde industriële compensaties. Maar om onbegrijpelijke redenen vraagt men dat geld niet terug… Is men misschien bang dat de Italianen de betrokkenheid van sommige regeringsleden zullen onthullen?  Naast de financiële kant van de zaak is er ook nog een militair aspect, dat nooit voldoende aandacht krijgt, maar dat nochtans veel belangrijker is: door alle manipulaties met het Dassault-dossier hebben onze F-16’s momenteel geen behoorlijke elektronische verdedigingsystemen tegen vijandelijke raketten en radars. Voor de socialisten was grof geld verdienen belangrijker dan de veiligheid van onze piloten. Dat is vanuit moreel oogpunt nog verwerpelijker dan alle financiële malversaties. Hier gaat het niet meer om geld, maar om mensenlevens. Dit probleem is brandend actueel geworden door de deelname van onze F-16’s aan acties in Bosnië, Kosovo en Servië.   Het Vlaams Blok als politieke waakhond  Al meer dan twintig jaar is het Vlaams Blok de stem van het volk. Het Vlaams Blok zegt de zaken zoals ze zijn. En het Vlaams Blok spreekt over zaken die belangrijk zijn. Over zaken waar de anderen over zwijgen: Vlaamse onafhankelijkheid, vreemdelingen, harde bestrijding van de misdaad, politieke corruptie,… Dit zijn allemaal onderwerpen die door het Vlaams Blok op de politieke agenda worden geplaatst.  Als radicale oppositiepartij drijft het Vlaams Blok de traditionele partijen voor zich uit en verplicht hen stelling te nemen. Het Vlaams Blok is daarom de enige echte oppositiepartij, die naam waardig. Want als puntje bij paaltje komt, spelen zowel VLD, Agalev en de Volksunie het gewone politieke spel van het regime mee. Voor een bord linzensoep doen zij mee aan politieke benoemingen en politiek dienstbetoon. Vandaar ook dat het regime deze zogenaamde oppositiepartijen af en toe eens een graantje laat meepikken. Het Vlaams Blok daarentegen wordt uitgescholden omdat het nooit heeft deelgenomen aan om het even welk gemarchandeer, gesjoemel of politieke benoeming.  Omwille van die rechtlijnigheid wordt het Vlaams Blok door de andere partijen uitgescholden voor al wat slecht en lelijk is. Wij zouden ‘extremistisch en ondemocratisch’ zijn. Rond het Vlaams Blok wordt een ‘cordon sanitaire’ gelegd door partijen die zelf van het ene schandaal in het andere sukkelen. En diezelfde partijen die tientallen miljoenen smeergeld ontvingen, eisen dat het Vlaams Blok haar partijfinanciering moet verliezen.  Het Vlaams Blok laat zich echter door het gehuil en getier en de beledigingen van politieke tegenstanders niet van de wijs brengen. De standpunten die wij innemen zijn immers helemaal niet extremistisch en ondemocratisch. Met onze standpunten vertolken wij perfect de mening van een bijzonder groot aantal mensen - wellicht de grote meerderheid - in Vlaanderen. Het Vlaams Blok zal, met of zonder cordon sanitaire, met of zonder partijfinanciering, de rol van politieke waakhond blijven vervullen en de tegenstrijdigheden en het geschipper van de traditionele partijen blijven aanklagen.   Het volk beslist  Reeds op zijn congres “Criminaliteit: harde aanpak” van 25 april 1993 pleitte het Vlaams Blok voor een drastische aanpak van de actieve en passieve corruptie. Op het congres van 8 juni 1997 met als thema “Stop corruptie. Propere handen!” actualiseerde het Vlaams Blok zijn standpunt en formuleerde de partij nogmaals een aantal van haar voorstellen met betrekking tot een propere handen politiek. Daarnaast formuleerde het Vlaams Blok eerder op zijn congres “Het volk beslist!” van 8 juni 1996 een aantal voorstellen om de democratie beter te laten functioneren.  Op zijn congres “Het volk beslist” formuleerde het Vlaams Blok volgende voorstellen om de democratie beter te laten functioneren. De belangrijkste voorstellen waren de volgende:  -   invoering van het principe van een beslissend referendum;  -   afschaffing van de stemplicht;  -   rechtstreekse verkiezing van de burgemeesters;  -   vervanging van de provincies door intergemeentelijke samenwerkingsverbanden en federaties van gemeenten die de streekontwikkeling tot doel hebben;  -   rechtstreekse verkiezing van de leden van de raad van bestuur van de OCMW’s;  -   uitbreiding en de concretisering van het principe van de openbaarheid van bestuur.     Vlaanderen onafhankelijk  De naam België staat in heel de wereld synoniem voor corruptie, gesjoemel en wanbeleid. De veroordeling van SP- en PS-kopstukken in december 1998 wegens hun aandeel in het Agusta en Dassault omkoopschandaal, illustreerde dit nog maar eens. Het is in het grootste belang van onze internationale reputatie, onze welvaart en onze werkgelegenheid dat de Belgische staat ontbonden wordt en dat Vlaanderen als onafhankelijke natie Europa en de wereld kan binnentreden.  Voor het Vlaams Blok is het duidelijk dat er geen einde kan komen aan de corruptie binnen de Belgische staat. De huidige staatsstructuur is niet alleen ondoorzichtig en niet werkbaar, hij bevordert daarnaast ook de corruptie. Daarom wil het Vlaams Blok komaf maken met de Belgische staatsstructuur zelf en met een propere lei beginnen. Daarvoor hebben we niet alleen een nieuwe onafhankelijke Vlaamse staat nodig, maar ook een nieuwe generatie politici die beseffen dat zij de gemeenschap moeten dienen.  Ook in Vlaanderen zijn de geesten klaar voor een opheffing van de unie. “De onafhankelijkheid van Vlaanderen valt niet meer tegen te houden. Het is een onomkeerbaar proces,” zegt de Gentse professor Jaap Kruithof, “Het gaat misschien niet vlug, maar binnen een afzienbare tijd leven we in een onafhankelijke staat.” (Meervoud, december 1997)  Er is dus geen sprake van chaos of instabiliteit. Het Vlaams Blok wil overigens ook dat Vlaanderen een parlementaire democratie zou zijn.   Politieke rechten, vrijheden en democratie  In dit land bestaat een onmiskenbare tendens tot politieke onverdraagzaamheid. Het regime schuwt steeds minder middelen om politieke dissidenten te muilkorven.  Het Vlaams Blok stelt vast dat het op dit ogenblik het boegbeeld is van de politieke dissidentie en dus ook het mikpunt van de aanslagen op de democratie, die in aantal en intensiteit toenemen naarmate het Vlaams Blok meer aanhang verwerft.  Democratie bestaat niet enkel uit het recht van de meerderheid om te beslissen. Een echte politieke democratie voorziet fundamentele rechten en vrijheden, ook voor politieke minderheden. Bovendien dient iedere partij of strekking onder gelijke voorwaarden te kunnen deelnemen aan het democratisch proces. De fundamentele politieke vrijheden, o.a. het recht op vrije meningsuiting, het recht op vergaderen, de vrijheid van vereniging, moeten zonder compromis gerespecteerd en verdedigd worden.  Wij stellen echter vast dat deze rechten door het regime, in zijn ongenadige strijd tegen de politieke nieuwkomer Vlaams Blok, meer en meer aangetast worden.  Het RECHT OP VRIJE MENINGSUITING komt in gevaar wanneer:  -   men de Wet op het racisme wil gaan toepassen op politieke uitspraken;  -   verschillende mediamagnaten van de geschreven pers weigeren nog betaalde advertenties van het Vlaams Blok op te nemen terwijl advertenties van andere parijen wel gepubliceerd worden;  -   het Vlaams Blok niet of nauwelijks aan bod komt op de openbare omroep (bv. "De Zevende Dag"), tenzij om de partij in een slecht daglicht te plaatsen (bv. "Panorama");  -   men aan allerlei tegenstanders van het Vlaams Blok het recht toekent om als ‘wetenschappelijk specialist’ in allerhande media schaamteloos leugens te vertellen over onze partij;  -   aan het Centrum van pater Leman het recht geeft om publicaties van het Vlaams Blok te toetsen op hun zogenaamde politieke correctheid, alvorens deze door de Post worden verspreid.  De VRIJHEID VAN VERENIGING komt in gevaar wanneer:  -   het Vlaams Blok omwille van zijn afwijkende politieke mening op bevel van de socialistische ministers van Binnenlandse Zaken op de lijst der staatsgevaarlijke verenigingen staat;  -   leden van het Vlaams Blok omwille van hun partijaanhankelijkheid hun werk verliezen;  -   onze politieke tegenstanders zetelend in de Controlecommissie van het Parlement, door een eenvoudige klacht bij de politiek samengestelde Raad van State, ons politiek monddood maken door onze partijsubsidies af te nemen. Het regime rekent op deze wijze af met een lastige politieke tegenstander en overgiet deze moord met een onwelriekend juridisch sausje.  Het CULTUURPACT EN HET BEGINSEL VAN DE NEUTRALITEIT VAN HET STAATSAPPARAAT komen in gevaar wanneer:  -   aan private politieke verenigingen het recht wordt toegekend om deel te nemen aan het vervolgingsbeleid;  -   de meerderheidspartijen in de Vaste Nationale Cultuurpactcommissie weigeren om nog gegronde klachten van het Vlaams Blok te behandelen;  -   de staat zelf een instelling in het leven roept en betaalt om propaganda te voeren en op te treden tegen politiek dissidente strekkingen (het Centrum voor Gelijkheid van Kansen en voor Racismebestrijding).  Het PLURALISME komt in gevaar wanneer:  -   de overheid miljoenen subsidies geeft aan verenigingen die zich tot doel stellen een welbepaalde politieke partij te bestrijden;  -   kinderen op de scholen worden geïndoctrineerd in de officiële ideologie van de "multiculturele maatschappij" en worden aangezet tot haat tegen politiek afwijkende meningen;  -   in de dagbladpers de nationalistische stem volledig afwezig is en zelfs openlijk bestreden wordt.  Het RECHT OP VERGADEREN komt in gevaar wanneer:  -   openbare Vlaams-Blokvergaderingen steevast te maken krijgen met gewelddadige tegenbetogingen die door de gemeentelijke overheden worden toegelaten, met als gevolg dat sympathisanten wegblijven en dat privé-zaaluitbaters geen zaal meer aan het Vlaams Blok durven te verhuren;  -   de overheden geen eigen zalen ter beschikking stellen aan het Vlaams Blok, maar wel aan andere partijen;  -   wanneer burgemeesters keer op keer het argument ‘openbare orde’ gebruiken om Vlaams-Blokvergaderingen te verbieden. In dit kader laken we de beslissing van de burgemeester van Brussel-stad, die het Vlaams Blok in november 1998 het recht probeerde te ontzeggen te vergaderen in het Congressenpaleis.  Nochtans kan het recht op vergadering en vrije meningsuiting van tegenbetogers evengoed gegarandeerd worden door hen op een andere plaats of een ander tijdstip te laten manifesteren.  Democratie vereist ook dat er een klare relatie is tussen het volk en de overheid. In geen enkel land is deze relatie zo troebel als in België. Tussen volk en overheid bevindt zich een "schemerzone" van groepen die niet tot de overheid behoren, ook niet voldoende gelegitimeerd zijn om daartoe te behoren, maar toch het overheidsbeleid mee bepalen, taken van de overheid uitvoeren of belastinggelden zonder voldoende democratische verantwoording kunnen gebruiken. Het Vlaams Blok erkent het nut van dergelijke organisaties, maar meent dat ze enkel subsidies mogen ontvangen op grond van strenge en objectieve criteria, dat ze geen overheidstaken mogen uitvoeren en dat hun invloed op de overheid niet zodanig mag zijn dat ze een alternatief worden voor de wil van het volk. Want in de praktijk moeten deze groepen niet beschouwd worden als "middenveld" tussen volk en overheid, maar wel als een "ander veld", met eigen belangen en inzichten.  De media spelen in elke democratie een sleutelrol. Zij dienen de politieke wereld te controleren en het volk correcte en volledige informatie te verschaffen over de maatschappelijke problemen, de mogelijke oplossingen en de verschillende politieke strekkingen die naar de gunst van de kiezer dingen bij verkiezingen.  In praktijk vervullen zij deze taak niet meer naar behoren: de media worden steeds minder kritisch tegenover het regime. Ze zijn met handen en voeten gebonden aan de grote politieke familie en slagen er dan ook niet in om objectieve en meerzijdige politieke berichtgeving te verzorgen. Het Vlaams Blok kan er van meespreken.  Democratie kan enkel overleven indien er een minimale consensus is onder haar deelnemers over de inrichting van de samenleving. In dit verband is ook het Belgische "samenlevingscontract" van Walen en Vlamingen weinig bevorderlijk voor een behoorlijk functionerende democratie: de spanningen tussen beide gemeenschappen verlammen vaak het beleid op ogenblikken dat grote efficiëntie en een krachtdadige aanpak vereist is. Het geknutsel (om communautaire compromissen mogelijk te maken), de verdoezelingen en het volksbedrog (om gedane toegevingen niet te moeten erkennen), die gepaard gaan met elk beleid dat communautaire aspecten heeft, zijn trouwens niet bevorderlijk voor de collectieve moraliteit van de politiek of voor het vertrouwen dat de burger in zijn klungelende en bedriegende politici heeft.  Onze voorstellen  1.  Politieke corruptie, schandalen, maffiapraktijken, politiek en financieel gesjoemel moeten middels een ‘Grote kuis’ gestopt worden.  2.  Het Vlaams Blok zal, met of zonder cordon sanitaire, met of zonder partijfinanciering, de rol van politieke waakhond blijven vervullen en de tegenstrijdigheden en het geschipper van de andere partijen blijven aanklagen.  3.  Afschaffing van politiek dienstbetoon en cliëntelisme, maar de verdere uitbouw en een decentralisatie van de ombudsdiensten.  4.  Er moet consequent een einde gesteld worden aan de politieke benoemingen.  5.  Objectieve aanwervingen en bevorderingen in de overheidsector.  6.  Er moet een afdwingbare ethische code voor parlementsleden worden opgesteld waarin zij zich verbinden om afspraken te respecteren inzake o.m. cumulverbod, politiek dienstbetoon, afleggen van een vermogensverklaring,…  7.  Het toekennen van partijfinanciering mag niet worden gekoppeld aan programmatisch-inhoudelijke vereisten.  8.  De Vaste Nationale Cultuurpactcommissie moet worden bemand door objectieve magistraten of ambtenaren, niet door politici.  9.  Het recht op vergaderen moet worden gewaarborgd door de overheid.  10. De bevoegdheid om publicaties van het Vlaams Blok te toetsen op hun zogenaamde politieke correctheid alvorens ze door de Post worden verspreid, moet ontnomen worden aan het Centrum voor Gelijke Kansen en Racismebestrijding van Pater Leman.    1.  Het Vlaams Blok   onder schot    HET VLAAMS BLOK ONDER SCHOT   De andere partijen kunnen hun propaganda en hun standpunten langs tientallen kanalen verspreiden. De ‘grote drie’ kunnen die boodschap nog eens versterken via hun zuilorganisaties. Vergeleken daarmee moet het Vlaams Blok zich met zeer bescheiden middelen behelpen: het maandblad voor de partijleden, brochures, pamfletten, mond-aan-mond-reclame, een paar minuten in de uitzendingen voor derden. En de andere partijen hebben die middelen natuurlijk ook. De strijd om de kiezer wordt dus met zeer ongelijke wapens uitgevochten. Tegenover de mediamegafoon van de ‘grote drie’ kan het Vlaams Blok slechts een zeer bescheiden stem laten horen. Ondanks dat blijft onze aanhang groeien. De feiten spreken immers voor zich. Al is de leugen nog zo snel, de waarheid achterhaalt haar wel...  Daarom probeert men nu ook die laatste informatiekanalen dicht te stoppen. Zelfs het kleinste stemmetje van het Vlaams Blok moet worden gesmoord. Daarmee geven de andere partijen eigenlijk toe dat ze zelfs met hun enorme overwicht in de media niet meer met argumenten tegen ons opkunnen. Als ze zich ergeren aan onze ‘racistische’ pamfletten, wat belet hen dan om een tegenactie te voeren met hun ‘antiracistische’ pamfletten? Als ze vinden dat onze brochures te extreem zijn, wat belet hen dan om dat te weerleggen in hun brochures met meer gematigde standpunten? Zelfs met al hun kranten, hun weekbladen, hun radio- en televisiezenders kunnen zij de kiezers er niet met logische en redelijke argumenten van overtuigen dat wij ongelijk hebben.  De pogingen om het Vlaams Blok zijn democratisch spreekrecht te ontnemen zijn in drie fasen verlopen: de pogingen de partijfinanciering van het Vlaams Blok af te snijden, de correctionalisering van persmisdrijven en tenslotte de verstrakking van de wet op het racisme. Deze drie initiatieven tegen het Vlaams Blok hebben één ding gemeenschappelijk: het zijn alledrie openlijke of verkapte censuurwetten.   De partijfinanciering  Als gevolg van de vele corruptieschandalen en de belangenvermengingen tussen politiek en bedrijfsleven werd het systeem van financiële giften aan politieke partijen sterk beperkt. Om dit verlies aan inkomsten uit giften te compenseren kregen alle politieke partijen een overheidsdotatie. Daarmee kunnen ze hun werking en hun kiescampagnes financieren. Het was de bedoeling de partijen onafhankelijker te maken van de grote financiële en industriële machtscentra. Het nadeel was natuurlijk dat ze daardoor veel afhankelijker werden van de overheid die de partijfinanciering uitbetaalt. Dat is niet erg voor een regeringspartij. Zij heeft immers het overheidsapparaat mee in handen. Maar het kan een bedreiging zijn voor de onafhankelijkheid van oppositiepartijen.  De nieuwe wet op de partijfinanciering houdt in dat een partij haar dotatie verliest als zij “vijandig staat tegenover de rechten en vrijheden zoals gewaarborgd door het Europees Verdrag voor de Rechten van de Mens (EVRM)”. Voor het Vlaams Blok zou de financiële straf kunnen schommelen tussen 12 miljoen en 53 miljoen. Op het eerste gezicht is dat voor het Vlaams Blok geen probleem, want wij onderschrijven het EVRM en wij hebben het zelfs in onze statuten opgenomen. Een eerlijke en politiek onafhankelijke rechter zou geen enkele reden vinden om de dotatie van het Vlaams Blok op basis van die nieuwe wet in te trekken. Maar juist daar wringt het schoentje: de hele procedure wordt gevoerd door personen en instanties die niet politiek onafhankelijk zijn.  Het begint al bij een eventuele aanklacht. In een echte rechtsstaat kan alleen het Openbaar Ministerie als neutrale instelling de rol van aanklager op zich nemen. In dit geval echter nemen vijf parlementsleden van de Controlecommissie de rol van het Openbaar Ministerie over. Zij zijn niet neutraal en niet onafhankelijk, want zij hebben er alle belang bij een politieke rivaal te laten veroordelen. Bovendien is het vermoeden van onschuld ernstig geschonden: uit verklaringen van verschillende CVP-ers en SP-ers in de media en in de Kamercommissie Binnenlandse Zaken blijkt duidelijk dat deze wet specifiek tegen het Vlaams Blok gericht is, en dat de schuld van de beklaagde dus al op voorhand vaststaat. Dat is een aanfluiting van alle rechtsregels. Bovendien hebben noch de politieke partijen noch de Controlecommissie rechtspersoonlijkheid. In een normale rechtsstaat zouden die procedures dus ongeldig zijn. Maar om het Vlaams Blok te treffen zijn alle middelen goed. De ‘democratische’ partijen lappen alle rechtsregel gewoon aan hun laars.  Normaal gezien is de Raad van State enkel bevoegd voor administratieve geschillen. Hier gaat het geschil om burgerlijke rechten, die dus buiten de bevoegdheid van de Raad van State vallen. Bovendien is ook de Raad van State helaas niet neutraal. De Raad van State is uiterst gepolitiseerd. De leden ervan worden gekozen uit twee lijsten. Eén lijst wordt voorgedragen door de Raad van State zelf, en één lijst beurtelings door de Kamer en de Senaat. De Raad van State wordt dus gedomineerd door de drie grote politieke families, die er ook alle belang bij hebben een oppositiepartij te fnuiken. Ook daar zal het Vlaams Blok niet op een eerlijk proces kunnen rekenen. Ironisch genoeg is dit allemaal flagrant in strijd met het EVRM waarom het zogezegd allemaal begonnen is. Artikel 6, §1 van het EVRM zegt immers dat bij elke strafrechtelijke procedure sprake moet zijn van een “onafhankelijke en onpartijdige rechterlijke instantie welke bij de wet is vastgelegd.”  Ook bij de mogelijkheid op beroep loopt het fout. De veroordeelde partij kan beroep aantekenen: ze kan een zogenaamde voorziening in cassatie instellen bij het Hof van Cassatie. Normaal gezien valt zoiets nochtans buiten de bevoegdheid van het Hof van Cassatie. Naast de grondwettelijke bezwaren moet men zich ook vragen stellen bij de termijn. Uitspraken van het Hof van Cassatie laten dikwijls vele jaren op zich wachten en intussen blijft de geviseerde politieke partij van haar normale werkingsmiddelen beroofd. Als het Hof van Cassatie in zijn oneindige wijsheid beslist dat het Vlaams Blok ten onrechte werd veroordeeld, is het misschien al lang te laat om de financiële en de politieke schade nog te herstellen...  Zoals de racismewet, bevat ook deze wet op de partijfinanciering opzettelijke vaagheden die de deur openzetten voor misbruiken en kwaadwillige interpretaties. Hoe kan men bewijzen dat een partij vijandig staat tegenover het EVRM? Bij een regeringspartij zou men eventueel concrete beleidsdaden kunnen aanklagen die strijdig zijn met het EVRM. Maar een oppositiepartij kan per definitie geen beleidsdaden stellen. Men begeeft zich dus op een zeer gevaarlijk pad: men gaat mensen en partijen niet meer beoordelen op basis van feiten en daden, maar op basis van opinies en bedoelingen. Bovendien kan men zich afvragen waarom al die heisa nodig is. Er is immers een racismewet? Als het racistische karakter van het Vlaams Blok toch zo evident en zo duidelijk is, waarom volgt men dan niet de gewone procedure? Waarom wacht men niet rustig af tot een gewone rechter het Vlaams Blok veroordeelt wegens overtreding van de wet tegen racisme en xenofobie? Vermits bijna alle rechters benoemd zijn op voorspraak van dezelfde drie grote politieke families kan dat toch niet zo moeilijk zijn? Of is het bewijsmateriaal tegen het Blok misschien zo zwak en zo fragmentarisch dat zelfs een politiek benoemde rechter er niets mee kan beginnen?  Trouwens, als men de partijfinanciering wil gebruiken om wangedrag van politieke partijen te bestraffen, waarom moet men zich dan beperken tot racisme en “vijandigheid tegenover het EVRM”? Waarom straft men dan ook niet de partijen die zich schuldig maken aan corruptie? Of partijen die druggebruik promoten? Of partijen die banden hebben met de maffia en de georganiseerde misdaad? De drijvende kracht achter de wet op de partijfinanciering was de Waalse Parti Socialiste, die onlangs veroordeeld is wegens haar aandeel in het Agusta-Dassaultschandaal. Dezelfde mannen die Tunesische huurdoders hebben aangeworven om hun voorzitter André Cools te liquideren komen ons nu in Vlaanderen de les lezen over de partijfinanciering. Zij werpen zich nu op als de behoeders van de democratie en de publieke moraal. Met welk recht bemoeien die gangsters zich met de manier waarop politieke partijen in Vlaanderen gefinancierd worden? Is Vlaanderen niet volwassen genoeg om dat probleem zelf op te lossen?   Correctionalisering van persmisdrijven  In 1994 werden voor het Hof van Assisen in Bergen twee militanten van een piepkleine Franstalige rechtse partij tot twee jaar cel veroordeeld wegens het verspreiden van een pamfletje waarin de massale islamitische immigratie werd vergeleken met de Duitse invasie van mei 1940. Het lijkt misschien onwaarschijnlijk, maar dezelfde justitie die zogezegd geen mankracht en geen middelen had om pedofielen, verkrachters en kindermoordenaars op te sluiten, kon wel tijd vrijmaken om twee mensen te veroordelen wegens het uitgeven van een pamfletje. Dat vonnis had trouwens iets kafkaiaans. Beide militanten waren aangeklaagd wegens het verspreiden van racistische pamfletten, maar daarvoor werden ze formeel vrijgesproken. Dan werden ze maar veroordeeld wegens lidmaatschap van een racistische groep. Barbertje moest hangen.  Die vermenging van strafrecht en politiek is een uiterst gevaarlijk cocktail. Als partijen racistisch of extremistisch zijn, moeten ze in het stemhokje door de kiezer afgestraft worden en niet door het gerecht. Als mensen veroordeeld kunnen worden omwille van hun politieke overtuiging is op de duur niemand meer veilig. Ook tegen Agir, het Vlaams Blok en de diverse rechtse splinterpartijen in Nederland werden zulke processen ingespannen. Zoals alle censuurwetten werd ook de antiracismewet in de eerste plaats opgesteld als een wapen tegen de oppositie. Het officiële nobele doel is natuurlijk de strijd tegen het racisme, maar dat is slechts een vlag die een veel minder idealistische lading dekt. In werkelijkheid gaat het om het fnuiken van politieke tegenstanders. Racistische uitspraken van politici van ‘democratische’ partijen werden nog nooit vervolgd.  De antiracismewet kan in Vlaanderen niet rekenen op de steun van een democratische meerderheid.  Om ondanks dit gebrek aan democratische steun toch een efficiënte censuur te kunnen uitoefenen pleitte Johan Leman voor een grondwetswijziging waardoor ‘racistische’ pamfletten door een correctionele rechtbank beoordeeld kunnen worden. Kranten en tijdschriften - die meestal toch al voor een groot deel gecontroleerd worden door de traditionele politieke families - zouden daarbij buiten schot blijven. Alleen individuen en kleine partijen die hun mening via pamfletten willen verkondigen, zouden zo monddood gemaakt kunnen worden. Nochtans waren de desbetreffende grondwetsartikelen in de negentiende eeuw juist opgesteld om de auteurs van politieke pamfletten te beschermen...  Het Centrum voor Gelijke Kansen en voor Racismebestrijding is dus één van de invloedrijkste pleitbezorgers voor het herinvoeren van censuur. In een land dat overspoeld wordt door de meest vunzige en misdadige vormen van pornografie, inclusief kinderporno, besteedt Johan Leman een flink deel van zijn tijd en energie aan pogingen de auteurs van zogenaamd racistische publicaties te laten vervolgen.  Dank zij de wettelijke bescherming van journalisten, schrijvers, uitgevers en publicisten was België sinds de negentiende eeuw een model op het gebied van persvrijheid en vrije meningsuiting. Terwijl in vele andere Europese staten de pers herhaaldelijk gemuilkorfd werd en er openlijke censuur bestond, was België een eiland van vrijheid voor schrijvers en journalisten. Onder andere Victor Hugo heeft daar dankbaar gebruik van gemaakt. Door de zogenaamde correctionalisering van persmisdrijven wordt deze bescherming echter grotendeels afgebouwd. Daarmee zet men een stap van honderdzestig jaar terug in de tijd. Een aantal rechten en vrijheden die tot dan toe onaantastbaar leken, worden nu uitgehold. De overheid voert opnieuw censuur in, zoals tijdens het ancien régime.  De Brusselse procureur Dejemeppe - ja, dezelfde die niet eens een onderzoeksrechter liet aanstellen om de verdwijning van Loubna Benaïssa te onderzoeken - gaf openlijk toe dat enkel en alleen de assisenprocedure hem ervan weerhield een geding tegen het Vlaams Blok aan te spannen, omdat een dergelijke rechtszaak de partij slechts publiciteit zou opleveren. We weten dus uit welke hoek we binnenkort een klacht kunnen verwachten. En dit keer zal er natuurlijk wél een onderzoeksrechter aangesteld worden. Het vervolgen van het Vlaams Blok is voor de Belgische justitie immers belangrijker dan het bestraffen van pedofielen en kindermoordenaars.  De nieuwe wet op de correctionalisering van persmisdrijven gaat zelfs nog een stap verder dan de oorspronkelijke voorstellen van Johan Leman, en zelfs nog verder dan de wet op de partijfinanciering. In deze nieuwe wet blijft de censuur niet beperkt tot pamfletten en brochures, en al evenmin tot de teksten van politieke partijen. Ook ‘racistische’ teksten in boeken, tijdschriften en gewone kranten zullen voortaan strafbaar zijn. Natuurlijk wordt ook hier in de eerste plaats het Vlaams Blok geviseerd. Maar deze wet zal niet alleen één bepaalde politieke partij treffen: de vrijheid van meningsuiting zal voor iedereen in heel de samenleving ernstig beperkt worden.  De rechtstreekse gevolgen van de wet op de partijfinanciering blijven per definitie beperkt tot de politieke partijen zelf. Maar de wet op de correctionalisering van persmisdrijven is een bedreiging voor iedereen.  Theorieën over de ongelijkheid van de rassen zijn volgens de indieners van deze censuurwet niet alleen beledigend, ze zijn ook gevaarlijk. Leiden zulke theorieën niet tot haat en discriminatie?  Misschien, maar dat geldt in meerdere of mindere mate voor alle ideologische, filosofische of religieuze systemen. In een totalitaire staatsvorm kunnen vrijwel alle ideologische systemen ontaarden en tot gruwelijke excessen leiden. Zelfs een vreedzame en menslievende religie als het christendom werd ooit misbruikt als rechtvaardigingsgrond voor oorlogen, martelingen en de heilige inquisitie. Maar mag dat een reden zijn om het christendom te verbieden? Alle politiek correcte denkers vinden het vanzelfsprekend dat racistische theorieën verboden moeten worden omdat ze tot de holocaust hebben geleid. Maar als men die redenering consequent voortzet moet men ook pleiten voor het censureren van islamitische publicaties.  De islamitische doctrine over de ongelijkheid tussen religies heeft immers tientallen miljoenen slachtoffers gemaakt, en het einde is nog lang niet in zicht: Soedan, Algerije, Iran... Idem dito voor het marxisme. Het marxisme heeft drie miljoen mensenlevens vernietigd in Cambodja, minstens veertig miljoen in de Sovjet-Unie, en nog veel meer in China. Natuurlijk moeten we daaruit lessen trekken. Maar mag men dat aangrijpen als voorwendsel om marxistische geschriften te censureren? Uiteraard niet.  Zelfs een wet die alleen echt racistische publicaties censureert - en de huidige wet gaat véél en véél verder! - zal bij consequente toepassing al tot massale boekverbrandingen leiden. Van de Verlichting tot diep in de negentiende eeuw waren vrijwel àlle intellectuelen onverbloemde racisten. De ongelijkheid der rassen was toen in wetenschappelijke kringen even algemeen aanvaard als nu de evolutietheorie of de Big Bang. Darwin, Hume, Immanuel Kant en Hegel: op de brandstapel ermee! Verbiedt hun boeken! Zij geloofden in een hiërarchie van rassen, waarbij de negers op de laagste trap stonden en de blanken op de hoogste. Gaat men Mark Twain, Kipling en Shakespeare verbranden? Volgens de huidige wetgeving waren zij allemaal racisten. Gaat men de werken van Rudolf Steiner verbieden en al zijn scholen sluiten, omdat hij geloofde in een hiërarchie van rassen, waarbij negers met kinderen worden vergeleken, Aziaten met pubers en Indianen met grijsaards?  Ook in de filmwereld zullen de brandstapels hoog oplaaien. Een flink deel van de vooroorlogse films zijn volgens de huidige wetgeving racistisch tegenover negers, Arabieren, Japanners of Chinezen, en soms tegenover al die groepen tegelijk. Bovendien zijn zij zeer vaak ronduit seksistisch. Vele westerns, ook uit de naoorlogse periode, getuigen volgens de huidige wetgeving van een moordzuchtig racisme tegenover Indianen. Hetzelfde geldt voor stripverhalen. Kuifje in Afrika zou het eerst verboden en verbrand worden, en een heleboel andere albums van Hergé zouden al snel volgen. En het is zeer twijfelachtig of alle Nero-albums van Marc Sleen de antiracistische inquisitie zouden overleven.  De beste garanties tegen de excessen van een totalitaire staat zitten niet in de “political correctness”, maar in de persvrijheid en het functioneren van sterke en kritische oppositiepartijen. Uit censuur is nog nooit meer waarheid, meer vrijheid of meer rechtvaardigheid voortgekomen. Daarvan kan men in heel de menselijke geschiedenis niet één voorbeeld vinden. Integendeel. Het zijn niet de afwijkende ideologieën of de zogenaamde rechtse partijen die een gevaar vormen voor de vrijheid en de democratie. De democratie komt echter wèl in gevaar door de hysterische en soms onverbloemd totalitaire manier waarop de huidige politieke nomenclatura reageert tegen personen, partijen of instanties die een afwijkende mening durven poneren. Democratische verworvenheden als de persvrijheid en de vrijheid van meningsuiting, die tot dan toe als onaantastbaar golden, worden plots drastisch ingeperkt. Opnieuw is er sprake van censuur.  De eerste stap naar dictatuur begint altijd met censuur. Men begint altijd met het censureren van meningen die onpopulair en niet salonfähig zijn, met meningen van dissidenten en politieke minderheden. Dat is altijd de eerste stap op het hellend vlak dat leidt naar censoren die zelfs lezersbrieven uitpluizen, die mensen in de cel laten gooien omwille van een pamflet, die journalisten vervolgen omwille van de titels boven hun artikels en die de slogan “Eigen Volk Eerst” strenger bestraffen dan kinderporno.  Zelfs nu die censuurwetten nog maar in hun kinderschoenen staan is de afdaling op dit hellend vlak al begonnen. Vooral in Wallonië stelt men nu al luidop de vraag of men zomaar kan toelaten dat er openlijk wordt opgeroepen tot de splitsing van België. Dezelfde commentatoren zijn trouwens ook van oordeel dat vele Vlaamse eisen op het gebied van faciliteiten, splitsing van de sociale zekerheid, taalwetten e.d. ook een vorm van anti-Waals racisme zijn, en dat ook hier de censor moet ingrijpen. Men weet altijd waar men met censuur begint, maar nooit waar men eindigt...   Verstrakking van de Wet op het racisme  Voor alle duidelijkheid weze het nog maar eens herhaald: het Vlaams Blok is in de verste verte geen racistische partij en evenmin kan men spreken van één of andere partijvleugel waar het racisme gepredikt wordt. ‘Racisme’ betekent volgens het Van Dale-woordenboek: “de opvatting dat het ene ras superieur is aan het andere en, daaruit voortvloeiend, dat ten aanzien van het ene ras andere maatstaven kunnen (mogen) worden aangelegd dan ten aanzien van het andere”. Het Vlaams Blok heeft geen enkele moeite om racisme zoals hierboven gedefinieerd staat uitdrukkelijk te verwerpen en te klasseren als inhumaan. Niet voor niets staat in de statuten van de partij te lezen dat wij het Europees Verdrag van de Rechten van de Mens wensen na te leven. Op het democratiecongres van 1996 te Dilbeek werd deze principeverklaring nogmaals uitdrukkelijk bekrachtigd.  Met des te meer kracht verwerpen wij de huidige “Wet op het racisme”, die zaken strafbaar maakt die hoe dan ook niets met racisme te maken hebben en die bijgevolg een regelrechte bedreiging vormt voor het vrije denken. Dat deze wet recentelijk werd verstrengd en dat de naleving ervan voortaan niet meer zal vallen onder de volksrechtbanken die de hoven van assisen zijn, is voor het Vlaams Blok onaanvaardbaar.  Een bijzonder kwalijke bepaling in de racismewet is artikel 3. Dit bepaalt dat niet alleen personen strafbaar zijn die zich zelf aan racisme bezondigen, maar ook al wie tot een racistische vereniging behoort of daaraan zijn medewerking verleent. Via dit artikel heeft de Liga voor de Mensenrechten in 1993 klacht ingediend tegen de zoon en de schoonzoon van Karel Dillen, enkel en alleen op basis van hun lidmaatschap van de partij. Als bewijsmateriaal gebruikte men artikels die zij niet eens zelf geschreven hadden. Omdat het hier om een persmisdrijf ging, moest de correctionele rechtbank zichzelf onbevoegd verklaren, maar binnenkort zal die bescherming wegvallen. De Brusselse VU-er Sven Gatz heeft op basis van artikel 3 reeds herhaaldelijk dreigbrieven gestuurd naar publiciteitsfirma’s. Tegen hen zou een aanklacht worden ingediend wegens medewerking aan een racistische vereniging als ze nog commerciële contracten zouden afsluiten met het Vlaams Blok.  Bovendien zit er nog een gevaarlijk politiek addertje onder het gras. Een wetsvoorstel tot wijziging van de racismewet voorziet niet alleen de gewone straffen zoals geldboetes en gevangenisstraf. De belangrijkste straf wordt het verlies van alle politieke rechten gedurende een periode van minimaal vijf jaar. Een mandataris van het Vlaams Blok die wegens een ‘racistische’ uitspraak in de cel gegooid werd, zou natuurlijk een martelaar en een underdog zijn, en bij een volgende verkiezing zou hij waarschijnlijk dubbel zoveel stemmen behalen. Door een mandataris vijf jaar lang zijn politieke rechten te ontnemen maakt men het zelfs voor de kiezers onmogelijk in het kieshokje te protesteren tegen zo’n vonnis. Dit komt neer op een politieke doodstraf. Men is dan immers gedurende twee legislaturen uitgeschakeld. Het is de ideale formule om een lastige tegenstander vijf jaar lang de mond te snoeren. Deze constructie is één van de vele trucs van de ‘democratische’ partijen om de democratie en de kiezer buitenspel te zetten. Daarnaast kan de rechter de veroordeelde ook ontzetten uit: het recht om openbare ambten, bedieningen of betrekkingen te vervullen, het recht verkozen te worden, het recht als gezworene of deskundige op te treden, het recht om in het leger te dienen. Deze opsomming wekt akelige herinneringen op aan soortgelijke vonnissen die tijdens de repressie tienduizenden mensen hebben geruïneerd. Niet alleen voor mandatarissen van het Vlaams Blok, maar voor hele categorieën werknemers in overheidsdienst, in het onderwijs, bij politiediensten, in de ambtenarij, de post... zal een veroordeling wegens racisme neerkomen op ontslag en broodroof.  Onze voorstellen  1.  Het Vlaams Blok klaagt aan dat de ‘democratische’ regeringspartijen zich verlagen tot onwettige middelen om de enige ware oppositie monddood te maken, waardoor we langzaam verglijden tot een totalitaire staat.  2.  In naam van de democratie eist het Vlaams Blok dan ook dat de regering artikel 25 van de Grondwet betreffende het verbod op censuur en artikel 10 van het EVRM inzake de vrije meningsuiting respecteert.  3.  Het Vlaams Blok verwerpt daarbij de huidige wet op het racisme, die zaken strafbaar maakt die hoe dan ook niets met racisme te maken hebben en die bijgevolg een regelrechte bedreiging vormt voor het vrije denken en de vrije meningsuiting.  4.  Het Vlaams Blok kant zich ook tegen de recente wijziging van de wet op de partijfinanciering, die opzettelijk zo vaag is opgesteld dat de deur wordt opengezet voor misbruiken en kwaadwillige interpretaties enkel en alleen met het doel het Vlaams Blok te raken.  5.  Wij verzetten ons tenslotte tevens tegen de aanpassing van artikel 150 van de Grondwet m.b.t. de correctionalisering van de persmisdrijven omdat de grote bescherming die aan de vrije drukpers werd geboden, alzo ernstig wordt beknot.    INHOUD   VLAAMSE onafhankelijkheid 3  De Belgische staat splitsen 3  “En we zijn al zo klein...” 4  Geen regio maar lidstaat 5  Het ontbinden van de unie 6  Joegoslavië: slecht voorbeeld 6  Tsjechoslovakije: goede vergelijking 6  Gisteren Tsjechoslovakije, morgen België! 8  Onafhankelijkheid in de praktijk 9  Faciliteiten 11  Eurostemrecht 12  Brussel 15  Brussel is de hoofdstad van Vlaanderen 15  Nadenken over strategie 16  Hoofdstedelijk Gebied Brussel 19  Een krachtdadig Brussel-beleid vanuit Vlaanderen 19  Europese hoofdstad? 24  Staatshervorming 1999 26  Een nieuw rondje staatshervorming? 26  Het Vlaams Parlement en de staatshervorming 27  Het federale parlement en de staatshervorming 28  De Nederlanden 29  Gemeenten en provincies 31  Vlaamse volwassenheid: amnestie 31  Vreemdelingen 35  Culturele eigenheid 35  Illegalen 36  Asielbeleid 37  Terugkeerpolitiek 39  Het 70-punten plan 39  De bevolking informeren 40  De bevoegdheden centraliseren 40  De eigenheid van ons volk beschermen 40  Het ‘eigen volk eerst’ -principe toepassen 41  De nationaliteitswetgeving verstrakken 42  De immigratiestop waterdicht maken 42  Uitwijzen van criminelen en illegalen 43  De terugkeer bespoedigen 43  Een ontmoedigingspolitiek voeren 44  De terugkeer organiseren 44  Het vreemdelingenstemrecht en de versoepeling van de naturalisatie 45  veiligheid 51  Onveiligheid: geen gevoel maar realiteit 51  Criminaliteit: een harde aanpak! 52  Gedààn met de laksheid 53  Naar een zero-tolerantiebeleid 55  Bestraffing: de 'wet Lejeune' en zijn varianten afschaffen 59  Het gevangeniswezen 62  Jeugdcriminaliteit: dringende ommekeer 64  Stop vreemdelingencriminaliteit 66  Preventie 69  Slachtofferhulp 69  Dutroux en C°: er is niets veranderd 71  Drugs, over mijn lijk! 72  Criminaliteit en drugs 74  Vreemdelingen 75  Gevangenissen 75  De cijfers 76  Onze voorstellen 77  Politie: de straat op met meer slagkracht! 79  Enkele specifieke vormen van criminaliteit 81  Witteboordencriminaliteit 81  Milieucriminaliteit 83  Georganiseerde misdaad 83  Verkeerscriminaliteit 85  Justitie 89  Belgische laksheid en immobilisme 89  Dringend een Vlaamse justitie 90  Octopus: Belgische verankering 91  De advocaten tonen de weg 91  Brussel en Halle-Vilvoorde: een snelle oplossing 91  Een hoog gekwalificeerde én gedepolitiseerde magistratuur 92  Partijpolitieke greep groter dan ooit 93  Een aparte magistratenschool. 93  Een nieuwe structuur 94  Een nieuwe mentaliteit 96  De financiële kant: een noodplan voor Justitie 98  Gezin 101  Het gezin in de kijker 101  Gelijkwaardigheid 102  Opvoedersloon 103  Weg met de fiscale afstraffing 104  Bescherming van de kinderen 106  Kindergeld: een recht van het kind! 107  Gezins- en beroepsleven 109  Kinderopvang 110  Kwaliteitsvol wonen voor elk gezin 111  Ethische kwesties 115  Abortus en euthanasie 115  Algemeen 115  Abortus 115  Euthanasie 116  Bio-ethiek 117  Economie 121  Een Vlaamse leeuw in een Belgische kooi 121  Economisch beleid: Vlaanderen versus België 121  De Belgische Staatsschuld: wiens Schuld? 122  De ‘goed-nieuws-show’ van de CVP: bedrog of realiteit? 123  Loonlastverlaging of werkduurverkorting? 125  Fiscale autonomie 125  De BTW-verlaging in de bouwsector 126  Werknemersparticipatie 127  Vermindering van successierechten 128  De middenstand 130  KMO’s 131  Wat met de landbouw? 132  De noodzaak van onderzoek en ontwikkeling (O&O) 133  Een Vlaamse leeuw in een Europese kooi 135  Tewerkstelling 138  Faillissementscijfers, werkloosheidscijfers en banenplannen: het bedrog van de overheid 138  Het Belgische keurslijf 141  Tewerkstelling in Vlaanderen 142  SOCIAAL BELEID 147  Sociale zekerheid 147  Solidariteit 147  Transfers 148  Splitsing sociale zekerheid 148  Sociaal loket 150  Pensioenen 151  Gezondheidszorg 153  Armoedebestrijding 159  Een globale visie 159  Huisvesting 160  Ouderenbeleid 161  Veilige leefomgeving 162  Pensioenen 162  Ombudsdienst en thuiszorg 163  Gehandicapten 164  europa en BUITENLANDS BELEID 168  Buitenlandse zaken in de Belgische context 168  Voor een Europese defensie en een gemeenschappelijke buitenlandse politiek 169  Buitenlandse politiek: inhoudelijk 170  Herziening van het Verdrag van Maastricht 171  Europese Unie: luxe, verspilling en corruptie 171  Vlaanderen als lidstaat van de Europese Unie 172  Vlaanderen en de Verenigde Naties 173  Ontwikkelingssamenwerking 173  Internationale vrijhandel 174  Ondersteuning van de Vlaamse export 175  MILIEU, ruimtelijke ordening en MOBILITEIT 178  Milieu 178  Milieuzorg: een nationalistisch thema 178  Een milieubeleid op Europees niveau 178  Milieuvergunningen, -criminaliteit en -heffingen 179  Afval en afvalverwerking 179  Lucht- en waterverontreiniging 180  Ruimtelijke ordening 181  De nood aan ruimtelijke ordening 181  Weekendzones: een menselijke oplossing 182  De recente afbraak van zonder bouwvergunning gebouwde woningen buiten de weekendzones. 183  Interne verbouwing van bestaande zonevreemde gebouwen 184  De afwijzing van het Ruimtelijk Structuurplan Vlaanderen 185  Openbare werken 185  Mobiliteit 186  Het belang en de noodzaak van mobiliteit 186  De relatie mobiliteit, economie en ruimtelijke ordening 186  De relatie mobiliteit, wonen, werken, school, winkelen en ontspanning 188  Het openbaar vervoer: sleutel tot een hertekende mobiliteit 189  Verhogen van de verkeersveiligheid 190  CULTUUR 194  Cultuurpolitiek 194  Sport 196  Sport als maatschappelijk gegeven 196  BLOSO 196  Sportpromotie 196  Het Vlaams Blok eist een strenge aanpak van het hooliganisme binnen de sport. 196  Het Vlaams Blok eist een degelijke medische begeleiding en controle. 197  Optimaal gebruik van bestaande gebouwen 197  Topsport in Vlaanderen 197  Vlaamse topsporters onder eigen vlag 197  Jeugdbeleid 198  Media 199  De openbare omroep 199  Landelijke commerciële radio 200  Kinderen en televisie 201  Splitsing van de AVBB 201  Beperking van de machtsconcentraties binnen de mediawereld 201  Gehoorgestoorden en doven 202  Vlaanderen: informatiemaatschappij 202  Onderwijs 205  Kwaliteitsonderwijs 205  Zware verantwoordelijkheid 205  Vernieuwingen zijn gestuurd vanuit ivoren torens 206  De professionele leerkracht centraal 206  Ja tegen de klassieke vorming 206  Besparingen 207  Samenwerkingsverbanden: ja, maar… 207  Bedreiging van de neutraliteit en de objectiviteit door de overheden 207  ARGO 208  Onder de vlag van de kansarmoede 209  Geweld op school 209  … dan ook geen sportelitescholen 210  Brussel, de faciliteiten- en de randgemeenten 210  Internaten 211  Propere politiek 214  Politiek en democratie 214  Agusta-Dassault 215  Het Vlaams Blok als politieke waakhond 217  Het volk beslist 218  Vlaanderen onafhankelijk 218  Politieke rechten, vrijheden en democratie 219  HET VLAAMS BLOK ONDER SCHOT 224  De partijfinanciering 224  Correctionalisering van persmisdrijven 226  Verstrakking van de Wet op het racisme 229  inhoud 232
