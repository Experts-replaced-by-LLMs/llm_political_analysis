Bevezető
A magyar fiatalok csomagolnak.
Ki már a bőröndbe pakol, ki még csak készül a csomagolásra.
Úgy látják: itthon nincs jövőjük,
csak a világ más tájain találhatnak maguknak boldogulást, gyerekeiknek jobb életet.
Az Orbán-kormány hatalomra kerülése óta annyian hagyták el az országot, mint 1956 után.
Ha ez így folytatódik, igazi nemzeti tragédia fenyeget.
Pedig Magyarország történelme során még sosem volt olyan jó helyzetben, mint az elmúlt negyedszázadban.
Csak rajtunk, magyarokon múlik, hogy mit teszünk országunkkal.
Nem korlátoz se török, se német, se orosz.
Csak magunknak tehetünk szemrehányást, amiért lányaink, fiaink itt hagynak.
Azt mondjuk nekik: várjanak még!
Adjanak nekünk s maguknak még egy esélyt.
Még nincs késő, hogy megfordítsuk a folyamatot.
Még nincs késő, hogy felzárkózzunk a lengyelek, szlovákok, észtek mellé, akik nálunk jobban éltek a szabadság lehetőségeivel.
Még van lehetőség a fordulatra!
Magyarország névleg még a demokratikus országok közösségének tagja,
szövetségesek veszik körül, akikre a fordulat elérésében támaszkodhatunk.
A bajok nem Orbánnal kezdődtek.
Már a kilencvenes években sem voltunk elég határozottak a piacgazdaság
és a demokratikus politikai közösség megteremtésében,
a kétezres években pedig jól érzékelhetően letértünk a felzárkózás pályájáról,
nem tudtuk megerősíteni a szabadság úgy-ahogy még működő rendjét.
Van ebben részünk mindannyiunknak, akik részesei voltunk a kilencvenes, kétezres évek magyar politikájának.
Hibáink sora idegenítette el olyannyira az embereket az új gazdasági és politikai struktúrától, hogy hallgattak a szabadság ellenségeinek hamis ígéreteire;
és szabad választáson helyezték sorsukat azok kezébe.
Magyarország ma a földön hever.
Alkotmányos rendjét,
a jogállamot feldúlták,
a hatalom nem tiszteli a polgárok méltóságát,
hanem megfélemlített alattvalóvá süllyesztette őket.
Felszámolta a társadalmi szolidaritást,
a nemzet kisebb részét, a saját világlátását osztó jómódúakat, a keresztény-konzervatív középosztályt szolgálja,
hátat fordítva az esélyét vesztő, a napi megélhetés küzdelmében megfáradt sokaságnak.
Csődbe vitték a gazdaságot,
szétzilálták az oktatást,
a szociális ellátást,
a kormányzást,
pártbefolyás alá vonták az igazságszolgáltatást,
felszámolták a művészet, a kultúra szabadságát,
az állam világnézeti semlegességét.
Még fel sem épült az új, a szabad polgári társadalom, lassan már-már csak emléke marad.
De a magyarok húsz év alatt megtanultak annyit a szabadságból, hogy azt jelenti: elkergethetik a kormányaikat.
Ez a tudás velünk van, és esélyt ad.
A szabadság hívein, a demokratikus politikán múlik, hogy az emberek élhessenek ezzel az eséllyel.
Magyarország még felegyenesedhet, és elkergetheti azokat, akik éppen most veszik el a szabadságát.
Csakhogy a felegyenesedésnek az ad értelmet, ha a szabadság hívei, a demokratikus politikai erők a zsarnokság megdöntését követően kiutat mutatnak nemcsak az orbáni zsarnokságból,
hanem abból a helyzetből, a magyar gazdaság
és a demokratikus politikai rendszer ama gyengeségéből is, amely az országot a zsarnok karjaiba lökte.
A Demokratikus Koalíció programja ilyen kiutat vázol fel.
Kiutat mutatunk, amely ajánlat: azoknak, akik készek bennünket követni
és azoknak, akik partnereink lehetnek ebben, a többi demokratikus politikai erőnek.
Azoknak, akikkel együtt készülünk az Orbán-rendszer megdöntésére
és a Köztársaság újjáépítésére.
A Demokratikus Koalíció alábbi programjával az Orbán rezsim utáni időszak kormányzásához kíván hozzájárulni.
Nyugatos, polgári Magyarországot,
szabad európai világot szeretnénk programunkkal szolgálni.
A reményeink szerint 2014-ben hivatalba lépő demokratikus kormányt minden bizonnyal több párt fogja létrehozni, így koalíciós kormányzásra készülünk.
A koalíciós kormányzás egyszerre követel elvi szilárdságot
és rugalmasságot.
Hajlíthatatlannak kell lennünk a Köztársaság újjáépítésében,
azaz a demokrácia,
az alkotmányos rend,
a jogállamiság,
az emberi méltóság tiszteletének helyreállításában,
az európai és transzatlanti külpolitikai prioritás rehabilitációjában.
Ugyanakkor a szakpolitikai részletek sokaságában kellő megértést kell tanúsítani a demokratikus ellenzék többi pártjának elképzelései iránt.
Nyitott programot alkottunk.
Tudatában vagyunk annak, hogy elképzeléseinket a jövőbeni viták, az előttünk álló időszak fejleményei, lehetséges partnereink gondolatai és a választók még alaposabban megismert igényei egyaránt befolyásolni fogják.
A Demokratikus Koalíció kongresszusa által elfogadott program azt tükrözi, hogy miként gondolkodunk mi hazánk jövőjéről 2013 elején.
A Demokratikus Koalíció alábbi programja nem ígéri, hogy 2014-től egy csapásra jobb lesz az ország sorsa, könnyebb lesz a választók élete.
Tudjuk, hogy Orbán örökségének felszámolása fájdalmasan hosszú éveket kívánhat.
Szükség lesz olyan intézkedésekre is, amelyek kedvezőtlenül érinthetnek egyes választói csoportokat, ágazatokat, térségeket.
E hatásokról is őszintén kívánunk beszélni.
Minderre azért is szükség van, mert a remélt jövőbeni kormányzás nehéz időszakában csak akkor őrizhető meg a választók bizalma, ha pontosan és előre tudják, mi vár ránk 2014 után.
Európai Magyarországban kívánunk élni.
Ezért küzdünk.
Tudjuk, az orbáni Magyarországból csak Európa felé van kiút.
Ehhez kérjük a választók támogatását és felhatalmazását.
Gyurcsány Ferenc, a Demokratikus Koalíció elnöke
Európai Magyarországot!
Demokráciát, biztonságot, fejlődést!
Bevezető 2
Tartalomjegyzék4
1. Értékválasztásaink 6
1.1. Magyarország és az európai értékrend6
1.2. A köztársaság építőkövei 6
2. Magyarország bajban van7
2.1. A demokratikus rendszerváltás eredményei7
2.2. A rendszerváltás kudarcai8
2.3. Magyarország 2010 után8
3. A köztársaság újjáépítése10
3.1. Az alkotmányos jogállam helyreállítása 11
3.2. Az új alkotmányról12
3.3. A szabad sajtó, független közszolgálati média15
3.4. Vallás- és lelkiismereti szabadság, az állam világnézeti semlegessége17
4. A növekedés és az euróbevezetés gazdaságpolitikája18
4.1. Kihívás és lehetőség19
4.2. Az euró bevezetése20
4.3. Államkapitalizmus helyett versenypiacot, infláció helyett árstabilitást 20
4.4. Méltányos közteherviselés, igazságosság és kifehérítés21
4.5. A foglalkoztatás bővítése23
4.6. Közlekedés: jobb minőség, kisebb költségvetési teher24
4.7. Energiagazdálkodás 25
4.8. Versenyképes mezőgazdaságot!28
4.9. Fejlesztés‐ és innovációpolitika30
5. A fenntartható fejlődés, a környezetvédelem33
6. Mindannyiunk Magyarországa 34
6.1. Az oktatás a modernizáció és a társadalmi integráció alapja34
6.1.1. Esélyteremtő oktatás35
6.1.2. Használható tudás, gyermekközpontú oktatás36
6.1.3. Alkotó, szabad pedagógusok 36
6.1.4. Összetartó iskolarendszer 37
6.1.5. Korszerű szakképzés38
6.2. Európai felsőoktatás39
6.2.1. Közös haszon és közös finanszírozás a felsőoktatásban 38
6.2.2. A tanulás és az oktatás szabadsága 40
6.2.3. Egész életen át tartó tanulás41
6.3. Szociális védelem 41
6.3.1. Nyugdíjügyek42
6.3.2. Lakhatás43
6.3.3. Családtámogatás45
6.3.4. Szociális ellátás 46
6.4. Egészségügy 47
6.4.1. Kötelező egészségbiztosítás48
6.4.2. Orvosi vállalkozás, emelkedő színvonalú betegellátás, növekvő jövedelmek48
6.4.3. Finanszírozás, állami források, befektetői tőke, lakossági hozzájárulás50
6.5. A szabadság és a demokrácia kultúrája51
6.5.1. A művészet és a kultúra támogatása51
6.5.2. A nemzeti kultúra és a kulturális örökség védelme, gondozása52
6.5.3. A modern művészet és kortárs kultúra támogatása. Kulturális ipar és innováció53
6.5.4. A közkultúra és közművelődés modernizálása, a kulturális fogyasztás esélyegyenlősége54
6.6. A magyarországi cigányság társadalmi befogadása55
7. A szabadság és a biztonság57
8. Magyarország Európában és a nagyvilágban 59
8.1. Az Európai Unió a közös otthonunk 59
8.2. Az Európán kívüli kapcsolatok 59
8.3. Magyarságpolitika 60
8.4. Szomszédságpolitika 61
9. Záró ajánlás 62
1. Értékválasztásaink
1.1 Magyarország és az európai értékrend
A Demokratikus Koalíció a progresszív európai és hazai értékek követője
Szabadság,
egyenlőség,
testvériség
– e hármas jelszó tiszteletéből kiindulva, a magyar progresszió hagyományaira építve szolgáljuk hazánk felemelkedését
és az ellentétektől szabdalt társadalom egyben tartását.
Valljuk az antik demokrácia,
az európai humanizmus,
a felvilágosodás eszmei örökségét.
Azokét, akik megvívták az 1848–49-es forradalmat és szabadságharcot, akik kialkudták az 1867-es kiegyezést, akik részt vettek a polgári demokratikus forradalomban vagy később a németellenes ellenállásban.
Azokét, akik a második világháború után egy új, szabadabb világot kezdtek építeni, de gyorsan és keserűen csalatkozniuk kellett.
Azokét, akik 1956-ban felkeltek a diktatúra ellen, akik 1968-ra reformokat dolgoztak ki, akik 1989-ben megállapodtak a békés rendszerváltásban.
A magyar történelem nyugatos hagyományát követjük,
amelynek újra meg újra meg kellett küzdenie a magyar ugarral, a provincializmussal, a keleties önkénnyel.
Megküzdeni azokkal, akik szembeállították a haza szolgálatát
a Nyugatra tekintő haladással.
A szabad világ csak a piacgazdaságra épülhet
Példaként tekintünk a jóléti rendszerekre
A szabadságnak a magántulajdonon és magánkezdeményezésen alapuló piacgazdaság a gazdasági fundamentuma.
Igaz, a piacgazdaságra nem feltétlenül szabad világ épül,
de szabad világ sehol nem épül piactagadó berendezkedésre.
A jóléti államban, a szociális piacgazdaságban olyan társadalombiztosítási, foglalkoztatáspolitikai rendszerek alakultak ki a huszadik századi Európában, amelyek a piacgazdaságban is elhozták a megélhetés korábban nem tapasztalt biztonságát.
Elkötelezettek vagyunk a modernizáció
és a demokrácia mellett
Európát a második világháború szörnyűségei arra is rávezették, hogy elutasítsa a nemzeti, etnikai, vallási gyűlölködést és a kirekesztést,
hogy szembeforduljon a nacionalizmussal,
majd megteremtse a népek együttműködésének gazdasági és politikai intézményrendszerét.
Sem a gazdasági válság, sem a globalizáció újabb és újabb kihívásai, sem a környezetet fenyegető veszélyek, sem a nemzetközi terrorizmus nem adnak alapot arra, hogy lemondjunk a fejlődés vívmányairól,
s hátat fordítsunk a szabadság, egyenlőség, testvériség szellemiségét hordozó európai értékrendnek:
a szabad piacgazdaságnak,
a jóléti intézményeknek,
a hatalommegosztásra alapozott demokratikus jogállamnak.
1.2. A Köztársaság építőkövei
A köztársaság öt építőköve
A szabad, demokratikus politikai közösség a köztársaságban formálja meg önmagát, ahol egyedül a nép szuverén.
A köztársaságban testet öltő modern magyar politikai közösség öt építőköve:
A demokratikus jogállam a hatalom-megosztáson alapul
A demokratikus jogállam.
A hatalommegosztás elvén alapuló parlamentáris jogállam széles körben biztosítja az alapvető jogokat.
A közösségi és egyéni szabadság,
az egymásért viselt felelősség és szolidaritás,
az igazságosságra törekvés,
az emberi méltóság,
a kisebbségek jogainak tisztelete képezik alkotmányos rendünk alapjait.
A politikai szabadság elsősorban a szabad identitásválasztásban, a szabad gyülekezés, egyesülés, szólás és véleménynyilvánítás jogában, a szabad vallásgyakorlásban, végeredményben a szabad választáson és versengő többpártrendszeren alapuló parlamentarizmusban nyilvánul meg.
A demokratikus jogállam az egyén és jogainak védelmét az állammal szemben is biztosítja.
A közérdek megfelelő képviseletéhez, érvényesítéséhez aktív állampolgári részvételre,
sokszínű civil szerveződésre,
hatékony államra,
jó kormányzásra van szükség.
Az állam feladata a közjó szolgálata.
A szociális piacgazdaság teljesítményre ösztönöz
A szociális piacgazdaság
A huszadik századi Európa megmutatta, hogy lehetséges olyan piacgazdaság, amely garantálja, hogy az egyenlőtlenségek elviselhetők maradjanak.
Ez a jóléti állam,
a szociális piacgazdaság.
A gazdasági életben a szabadság teremti meg a garanciákkal védett tulajdont,
a szabadság szüli a versenyt és a piacot.
A piacgazdaság az egyéni és közösségi teljesítményen és munkán alapszik,
öngondoskodásra, a változásokhoz való alkalmazkodásra ösztönöz.
A társadalmi, szociális biztonság társadalmi felelősséget igényel
A társadalmi biztonság
A piac és a verseny önmagában nem képes kordában tartani a társadalmi egyenlőtlenségeket,
biztosítani a társadalmi szolidaritást.
A társadalmi igazságossághoz méltányos közteherviselés,
elérhető, modern köz- és felsőoktatás,
kiváltságoktól mentes, magas színvonalú egészségügyi rendszer,
széles körű szociális- és foglalkoztatási biztonság,
valamint a hátrányos helyzetű polgárok és térségek számára több esély szükséges.
A progresszív balközép politika a kiszolgáltatottabb helyzetben lévő fél mellé áll,
védi a gyengébbek jogait és jogos érdekeit,
társadalompolitikája a „Több felelősséget fent, több lehetőséget lent!” elvén nyugszik.
A nemzet ügye történelmi súlyú kérdés
A magyarság
Múltunk, hagyományaink, a magyarsághoz való tartozásunk a magyarságpolitikánk alapja.
Történelmi adottságunk, hogy egyrészt a magyarság túlnyúlik a magyar állam határain,
másrészt a hazai nemzeti és etnikai kisebbségek is egyenrangú államalkotó tényezői hazánknak.
A köztársaság kötelezettsége, hogy az európai normákkal összhangban, a szomszédos országokkal együttműködve előmozdítsa a határon túli magyarok nyelvi, kulturális és közös történelmi identitásunk megőrzését,
szülőföldjükön való boldogulásukat,
hogy segítse és támogassa közösségeiket.
A hazai nemzeti és etnikai kisebbségek egyéni és kollektív jogainak tiszteletben tartása,
önkormányzati rendszerük fejlesztése a magyar állam alkotmányos kötelezettsége.
A Demokratikus Koalíció erősen elkötelezett Európa mellett
Az európai közösség
Magyarország önkéntesen csatlakozott az európai érték- és kulturális közösséget kifejező Európai Unióhoz,
amelynek közös döntéshozatali rendszere nem csorbítja, hanem kiteljesíti Magyarország szuverenitását.
A tőke és a munka szabad áramlása, a légiessé vált határok, a külföldi tanulás által kínált lehetőségek már mint európai polgárokat illetik meg a magyarokat.
Meggyőződésünk, hogy a globális világ újabb kihívásaira a több és nem a kevesebb Európa a helyes válasz.
Támogatjuk a föderális Európa gondolatát,
a majdani Európai Egyesült Államok létrehozását.
Múltba zárkózó új kihívások
A nyugatos polgári demokrácia a huszonegyedik század Magyarországán újra kihívót kapott a Nemzeti Együttműködés Rendszerének nevezett bezárkózó, múltba forduló, ellenségkereső, félfeudális hatalom képében.
2. Magyarország bajban van
2.1. A demokratikus rendszerváltás eredményei
A rendszerváltás átélt, de meg nem élt sikerei
A szovjet birodalom összeomlása Magyarország számára is megnyitotta a szabadság megteremtésének lehetőségét.
Létrejöttek a parlamentarizmus demokratikus intézményei
és a modern, európai típusú piacgazdaság keretei.
A több mint két évtized elszalasztott lehetőségei, hibái ellenére a rendszerváltás a magyar nép történelmi jelentőségű sikere volt.
Megismertük az európai típusú parlamenti váltógazdaságot,
a szabad sajtót és elektronikus médiát,
a sokszínű kulturális életet,
a végrehajtó hatalom parlamenti és nyilvános ellenőrzését.
Kialakult az önkormányzati rendszer, amely új lehetőségeket nyitott a helyi közösségek közszolgáltatásokkal való ellátásában, a vidék infrastrukturális fejlődésében.
Élhettünk a vallás szabadságával, szabaddá váltak az egyházak.
Hazánk nemcsak független állam lett,
de a harmadik Magyar Köztársaságban olyan szabadsághoz jutottunk, mint történelmünkben még soha.
A szabad utazással, az Európai Unióhoz való csatlakozást követően a szabad munkavállalással magyarok milliói előtt tárult fel a világ.
Hallatlanul gyorsan korszerűsödött Magyarország termelési és exportstruktúrája,
szoros kapcsolatba kerültünk a fejlett világ gazdaságával.
Rohamosan átalakult fogyasztásunk szerkezete,
milliók teremtettek maguknak a korábbinál jobb életkörülményeket,
megerősödésnek indult egy új középosztály.
A sikerek azonban nem váltak a társadalom élményévé.
2.2. A rendszerváltás kudarcai
Kudarcok, amelyek jobban a lelkünkbe égtek
Az átalakulást ugyanakkor kudarcok sora is kísérte.
A tervgazdaság hirtelen összeomlott, megszűnt másfél millió munkahely.
Átalakultak a falvak tulajdonosi (kárpótlás) gazdasági és szociális viszonyai.
Az alacsony szintű foglalkoztatás és a munkanélküliség emelkedése az ország egyik legfőbb problémájává vált.
A megélhetés tartósan nyomorúságos feltételei sokaknál párosulnak újratermelődő kirekesztődéssel.
Kiváltképp érvényes ez roma honfitársaink többségére, akik sorsára nem találtunk megnyugtató megoldást.
Társadalmi szövevényben vergődő ország
Sok területen normává vált a normaszegés.
A rohamos gazdasági átalakulás egyúttal széles körben vezetett a feketefoglalkoztatás
és ezzel együtt a kiszolgáltatottság elterjedéséhez,
az adó‐ és járulékterhek alóli kibújáshoz.
Az egészségügyben a hálapénz, az állami gyógyintézetekben folytatott magánkezelés,
a politikában a pártoknak juttatott átláthatatlan adományok s a viszonzásul nyújtott előnyök mérgezték a közállapotokat.
A jogállami keretek feszegetése, a korrupció, a pártfinanszírozás átláthatatlansága, a politika őszintétlen világa csalódást, a közügyektől való tömeges elfordulást
és a szélsőségek megerősödését eredményezte.
A választási költségvetések fedezetlen ígérgetésekhez, osztogatásokhoz, túlköltekezésekhez vezettek.
A politika hitelvesztésével párhuzamosan kialakultak az egymással engesztelhetetlenül szembenálló politikai „szekértáborok”,
az ellenségeskedés és gyűlölködés,
a politikai „zsákmányrendszer”.
A politika rátelepedett a gazdaságra és a kultúrára.
Mindezek a politikai rendszerrel szembeni széleskörű elégedetlenséghez vezetettek.
Be nem teljesült jóléti vágyak
Az egymást követő korábbi kormányok a demokratikus közjogi rendszer létrehozásában,
a gazdasági rendszer átalakításában,
továbbá az ország európai integrációjában,
a külföldi tőke mozgósításában vitathatatlanul sikeresek voltak.
Összességében sikertelenek voltak azonban a szociális kiszolgáltatottság és az egyenlőtlenségek mérséklésében
- néhány kivétellel - az őszinte, kritikus szembenézéssel,
a társadalmi– gazdasági reformokkal.
A rendszerváltást a magyarok sokasága az életkörülményeik nehezebbé, sokszor kilátástalanná válásaként élték meg.
2.3. Magyarország 2010 után
Fülkeforradalom Magyarországon.
Megtorpan a rendszerváltás
2010 mérföldkő a rendszerváltás történetében.
Azért tett meg a Fidesz mindent a kétharmados többségért, hogy módja legyen egypárti önkényuralom kiépítésére.
„Egyszer kell nyernünk, de nagyon” – mondta korábban a párt elnöke.
A centrális politikai erőtér ideológiája a Nemzeti Együttműködés Rendszereként később parlamenti megerősítést nyert.
Ez a rendszer elutasítja a demokrácia alapelveit és értékeit,
kiiktatja a demokratikus ellenőrző intézményeket,
megnyirbálja azok függetlenségét.
Nem érti a huszonegyedik századot, a világ átalakulását,
politikájában a társadalomban meglévő félelemre épít.
Külső és belső ellenségeket keresnek,
bűnbakokat képeznek,
indulatokat gerjesztenek.
Nemzeti bezárkózást szorgalmaznak
és gyűlölködést szítanak,
nem riadnak vissza a szélsőjobboldallal történő összejátszástól,
propagandaeszközükké züllesztették a közszolgálati médiát,
szembe kerültek az európai demokrácia hagyományaival és a világ új fejlődési tendenciáival.
Az autokratikus-oligarchikus berendezkedés kiváltságos kevesek gazdasági hatalmára,
sokak kegyosztáson alapuló hűségére,
a bizonytalanságból az erőskezű, rendteremtő hatalomhoz menekülők sokaságára épül.
A keleti despotizmus felé forduló rendszer láthatóan lemondott arról, hogy a többség jólétére alapozzon.
Ezt leplezi a nemzeti demagógia.
A tekintélyelvű politikai rendszer nem csupán a rezsim „bebetonozását”, szolgálja,
hanem a politikai hatalommal összefonódó oligarchák gazdasági hatalmának kiterjesztését is.
A 2010 után létrejött önkény rendszere minden ponton szemben áll a Köztársaság öt építőkövével:
Morzsák az Alaptörvény „asztaláról”
Demokratikus jogállam helyett az állam korlátlan hatalmát vallják.
A kétharmados parlament konszenzus nélkül új Alaptörvényt alkotott,
centralizált, erőszakos hatalmat épített ki.
Elfoglalták a független intézményeket,
bebetonozták új vezetőit.
Rendre visszamenőleges hatályú jogszabályokat alkottak.
Súlyosan korlátozták a sajtó szabadságát.
Megbicsaklott a független igazságszolgáltatásba vetett bizalom.
Sérül a vallásszabadság,
az egyházak elismerése politikai keggyé vált.
A megtorló büntetőpolitikát elsősorban a csekély súlyú bűncselekmények elkövetőire
és a politikai ellenfelekre irányították.
Az állam működését a populista konzervatív-jobboldali ideológia hatja át, amelynek vezérfonala az etnikai nemzet,
a kereszténység,
az „értékteremtő” munka.
Mindennapossá vált a vallás, nemzetiség, szexuális irányultság, a férfi és nő házasságán alapuló családmodell szerinti diszkrimináció.
A korrupció és az államot is foglyul ejtő kormánypárthoz kötődő gazdasági birodalom támogatása a rendszer fő jellemzőjévé vált.
A jelenlegi kormánypártnak kedvező választási rendszert alkottak, hogy minden áron meg tudják őrizni a hatalmukat.
Az esetleges kormányváltás utánra olyan kétharmados szabályokat hoztak létre, amelyek lehetetlenné teszik a kormányzást.
Magyarország = unortodoxia = gazdasági pangás
A szociális piacgazdaságot felváltotta az unortodox, bezárkózó, külső ellenségeket feltételező gazdaságpolitika.
A magán-nyugdíj pénztári vagyon megszerzésével kiterjedt államosítás indult,
nőtt az állam gazdasági beavatkozása,
a versenykorlátozás,
jövőfelélő gazdaságpolitikával, kiszámíthatatlan gazdasági környezettel „szabadságharcot” vívnak a külföldi tulajdonú vállalatokkal,
közben elfogyott a bizalom, a befektetési szándék.
Az EU- s támogatások felhasználásában éllovasból sereghajtókká váltunk.
Visszaestek a beruházások,
zsugorodik a gazdaság,
recesszióba, stagflációs állapotba került az ország.
A fizetésképtelenséggel, a pénzügyi csőd fenyegető veszélyével a függőségünk nem csökkent, hanem nőtt.
A hatalomba beépült a „szervezett felvilág”, a törvényhozás versenyelőnyöket nyújt baráti érdekcsoportoknak.
A piaci viszonyok rombolása csökkentette az ország felzárkózásának, jólétének esélyeit.
Szemfényvesztő szociális politika, növekvő társadalmi különbségek
Társadalmi biztonság helyett felső-középosztály‐barát társadalompolitika.
A kormány leépíti a jövedelempolitika, a jóléti rendszerek szolidaritáson alapuló elemeit:
az adórendszer révén átcsoportosítást hajt végre az alacsony jövedelműek rovására, a magas jövedelműek javára,
már‐már megszünteti a munkanélküli-ellátást,
korlátozza a korábban megszerzett jogokat,
kérdésessé teszi az egészségügyi ellátás társadalombiztosítási alapját,
erősíti a szegregációt,
rontja a hozzáférést az oktatásban,
miközben a tartós munkanélküliség fő oka a tanulatlan munkaerő újratermelődése.
A társadalompolitika egésze a gyengék, az elesettek, a munka világából kiszorulók megbüntetésére irányul.
A terhek aránytalan része nehezedik a szegények, a munkanélküliek, a rokkantak, a betegek vállára.
A leszakadókat a közmunkába, az alacsony képzettséget igénylő iparba terelik.
A konzervatív-jobboldali ideológia áthatja a kultúrát,
átírja a történelmet,
bevezeti a kötelező erkölcstant és hitoktatást,
beleszól a polgárok magánéletébe.
Magyarságpolitika – hatalmi játékszer
A felelős magyarságpolitikát felváltotta a múltba forduló, etnikai nemzet–felfogáson alapuló nacionalista állameszmény.
Nacionalizmus hatja át az államszervezet működését.
A kettős állampolgársággal és a választójog megadásával, hatalmi törekvéseik megvalósítására használják fel a határon túli magyarságot.
A szülőföldön való boldogulás évtizedes programját
felváltotta az államot és nemzetet egybemosó nacionalista program.
Újra teret nyert a magyarság felsőbbrendűségét, történelmi kiválasztottságát hangsúlyozó ideológia,
a múltba fordulás, a második világháborút megelőző időszak világának újrateremtése.
Korábban elképzelhetetlen méreteket ölt a rasszizmus, a cigány- és zsidóellenesség,
amelyek ellen a kormány szélsőjobboldali szavazóinak megtartása érdekében nem lép fel érdemben.
Pávatánc és a „keleti szél”
Európai közösség helyett „keleti szél”.
Hatalomgyakorlásának módja, gazdaságpolitikai eszközei a nyílt EU–ellenes retorika vállalhatatlanná tették a magyar kormányt a legfontosabb euroatlanti partnerek szemében.
Magyarország partnerek nélkül maradt a demokratikus világban.
Úttörőnek véli saját politikáját,
egyre inkább a demokratikus világon kívül keresi szövetségeseit.
Súlyos helyzetbe taszították az országot
Egyre többen érzik, hogy ez a kormányzás nem felemelkedést hoz,
hanem minden korábbinál súlyosabb gazdasági és társadalmi veszélyhelyzetbe juttatja az országot.
3. A köztársaság újjáépítése
Egy demokratikus rendszer felszámolása illegitim
Magyarországon a demokratikus jogállam 2010 óta leépült.
Bár a Fidesz törvényes úton került hatalomra, önkényuralmi rendszerének kiépítése illegitim,
mert egy demokratikus rendszer felszámolására még demokratikus úton sem szerezhető felhatalmazás,
a demokrácia nem korlátozható.
A parlamenti kétharmad sem pusztán mennyiségi kritérium.
Azt fejezi ki, hogy az ország közjogi rendszerét és az emberi jogok védelmét meghatározó alapvető szabályok megalkotásához széles körű, a mindenkori kormánytöbbségen túlterjedő politikai konszenzusra van szükség.
Olyan megállapodásra, kiérlelt megoldásokra, amelyeket nem csupán a politikai erők, de az ország lakosai is magukénak éreznek.
Tehát egyrészt a konszenzus hiánya miatt a Fidesz alkotmányozása illegitim.
Másrészt a következő választásokon a mai demokratikus ellenzék is csak a demokratikus jogállam helyreállítására kérhet és kaphat felhatalmazást.
A demokratikus jogállam újjáépítésének kritériumai
Az új alkotmányozás csak az új kormánytöbbségen túlterjedő széles parlamenti konszenzussal lehet legitim,
még akkor is, ha a mai ellenzék kétharmados többséget szerez a következő Országgyűlésben.
A 2010 előtti alkotmányos rend helyreállításában a Fidesznek nem lehet szerepe, mert felelős a lerombolásáért.
Viszont az új alkotmány megalkotása már csak az akkori ellenzékkel (akár a Fidesszel is) közösen lehetséges.
3.1. Az alkotmányos jogállam helyreállítása
A helyreállító alkotmányozás lépései
Az alkotmányosság helyreállítása az új Országgyűlés legelső feladata,
minden további lépés ez után következhet.
Az 1989-es rendszerváltással megteremtett alkotmányos berendezkedés összhangban van alkotmányos hagyományainkkal,
az Európai Unió, az Európa Tanács, valamint az ENSZ tagságával járó kötelezettségekkel.
Az alábbiakban összefoglaljuk a legelső teendőket:
Az Alaptörvény helyett Alkotmány,
’89 alkotmányos szellemiségének visszaállítása
• Az Alaptörvény hatályon kívül helyezése
és a korábbi köztársasági Alkotmány újbóli hatályba léptetése, annak konszenzusos, 2010. április 25‐i alakjában.
• Minden sarkalatos törvény hatályon kívül helyezése
és a sarkalatos törvények által szabályozott tárgykörökben korábban hatályos törvények visszaállítása, különös tekintettel a jogalkotás rendjéről, az alkotmánybíráskodásról, a bíróságokról és az ügyészségről, az ombudsmanokról, a lelkiismereti és vallásszabadságról és az egyházakról, a sajtóról és a médiaszabályozásról, a honvédelemről, a rendőrségről, a személyes adatok védelméről, a nemzeti kisebbségekről, az állampolgárságról szóló jogszabályokra.
Nem kétharmados törvények esetében is vissza kell térni a köztársasági alkotmánnyal összhangban levő szabályozáshoz.
Helyre kell állítani az érdekvédelmi és az egyeztető fórumok, valamint az érdekvédelmi szervezetek jogosítványait.
• Az Alkotmánybíróság teljes jogkörének helyreállítása, azzal, hogy újra bárki fordulhasson a testülethez.
• A bírói függetlenség
és a bírói önkormányzatiság garantálása.
• A szabad és tisztességes választások lebonyolításához szükséges alkotmányos szabályok visszaállítása.
Az orbáni rendszer intézményeinek sorsa
• Az alaptörvény és a sarkalatos törvények által létrehozott korábban nem létező testületek és intézmények megszüntetése (pl.: Országos Bírói Hivatal, Nemzeti Média és Hírközlési Hatóság, Nemzeti Adatvédelmi és Információszabadság Hatóság, Nemzeti Választási Bizottság, Nemzeti Választási Központ, alapvető jogok biztosa)
és a korábban működő intézmények újbóli létrehozása (pl.: adatvédelmi biztos, nemzeti és etnikai kisebbségi biztos, állampolgári jogok biztosa, Országos Igazságszolgáltatási Tanács, Országos Választási Bizottság).
• Az átnevezett intézmények, tisztségek köztársasági alkotmányban használt elnevezésének visszaállítása.
A közjogi tisztségviselők ügye
• A törvény erejénél fogva azon közjogi tisztségviselők mandátumának a megszüntetése, akiket olyan tisztségre választottak, vagy neveztek ki, amilyen tisztség 2010. április 25-e előtt nem létezett,
illetve ahol akár a választás, illetve kinevezés, akár a jelölés szabályai megváltoztak a köztársasági alkotmányosság szabályaihoz képest.
• A megszűnt tisztségekbe vissza kell helyezni azokat, akiket a mandátumuk lejárta előtt mozdítottak el a tisztségükből,
illetve akiknek magát a tisztségét szüntették meg.
Minden más esetben a köztársasági alkotmány szabályai szerint kell új tisztségviselőt választani (kétharmados választási szabály esetén a mindenkori kormánytöbbségen túlterjedő parlamenti konszenzussal).
• Vissza kell állítani az állam világnézeti semlegességét,
garantálni kell azt, a korábban az Alkotmánybíróság által is megerősített szabályt, hogy egy település egyetlen iskolájának világnézetileg semlegesnek kell lennie.
• Hatályon kívül kell helyezni a Nemzeti Együttműködés Rendszerét megalapozó egyoldalú ideológiai jogi aktusokat (Nemzeti Együttműködés Nyilatkozata, Alaptörvény átmeneti rendelkezései).
A Köztársaság újjászervezése
• Vissza kell állítani a Magyar Köztársaság elnevezést minden hivatalos helyen, iratban, okmányban, fizetőeszközön.
Az alkotmányellenesen elmozdított, nyugdíjba kényszerített vagy indokolás nélkül elbocsátott közszolgálati dolgozókat kérésükre vissza kell helyezni az állásukba és korábbi tisztségükbe,
valamint számukra méltányos kártérítést kell megállapítani.
• Hatályon kívül kell helyezni minden, a jogalkotás legalapvetőbb elveivel - különösképpen a visszaható hatály tilalmával - szemben megalkotott jogszabályt.
A továbblépés alapja és feltételei
A fenti intézkedésekkel helyreállítható a 2010-től megszüntetett demokratikus jogállam.
Új vagy korrigált alkotmányos rend kialakítása azonban széles körű társadalmi és politikai konszenzust igényel.
3.2. Az új alkotmányról
Az új alkotmány legitimitása: konszenzusos alkotmányozás,
Megerősítő népszavazás
Az 1989-ben megalkotott Alkotmány preambuluma szerint ideiglenes alkotmánynak készült.
A rendszerváltást követően visszatérően felmerült egy új alkotmány megalkotásának igénye, ez azonban konszenzus híján 2010-ig mindig lekerült a napirendről.
Az elmúlt évtizedek alkotmányos tapasztalatait felhasználva és a XXI. század új kihívásainak való megfelelés miatt szükséges lehet új alkotmány megalkotása.
Ez azonban csak alapos szakmai előkészítéssel,
széles körű társadalmi vita után,
parlamenti konszenzussal
és megerősítő népszavazással lehetséges.
A 2010 előtti alkotmányosság helyreállításával ellentétben, ez esetben a parlamenti ellenzékkel való konszenzusos alkotmányozás elengedhetetlen.
Az alábbiakban összefoglaljuk azokat a legfontosabb változtatásokat, amelyeket szükségesnek tartunk megtenni egy új alkotmány megalkotása során.
Az alkotmányosság fokozott védelemre szorul
• Mindenekelőtt szükséges az alkotmány magasabb szintű védelme, hiszen az elmúlt évtizedekben több tucat alkalommal módosította az Országgyűlés az ország legfontosabb törvényét.
Stabil alkotmányhoz módosíthatatlan „merev szakaszok” beiktatása, a mindenkori kormánytöbbség országgyűlési mandátumainak számától független,
kötelező parlamenti konszenzuskényszer,
valamint megerősítő népszavazás szükséges.
Arányosabb, igazságosabb választási rendszert
• Az országgyűlési képviselők választásánál indokolt áttérni az európai országok többségében alkalmazott arányosabb választási rendszerre,
fenntartva az Országgyűlés csökkentett létszámát.
A választójognak legyen feltétele az életvitelszerű magyarországi tartózkodás.
• Arányosabb választási rendszerhez indokolt visszatérni az önkormányzati választásokon is.
• Fenn kell tartani az országgyűlési képviselőkre, a kormánytagokra, polgármesterekre és önkormányzati tisztségviselőkre vonatkozó szigorú összeférhetetlenségi szabályokat.
Parlamenti képviselő ne folytathasson más kereső tevékenységet,
és fizetség nélkül se lehessen gazdasági társaság vezető tisztségviselője, ügyvéd, egészségügyi, oktatási intézmény vezetője.
Fenn kell tartani az országgyűlési képviselői és polgármesteri, önkormányzati képviselői tisztség elválasztását.
• A közpénzek átlátható és alkotmányos felhasználásának alapvető szabályait az Alkotmányban kell rögzíteni.
Úrrá kell lenni a rendszerváltás politikai adósságain
• Haladéktalanul meg kell alkotni az új párt- és kampányfinanszírozási törvényt.
A kampányfinanszírozásban be kell vezetni a kötelező kampányszámlát,
s minden kampánycélú kifizetés csak arról teljesíthető.
A politikai plakátok, rádió- és tv- hirdetések árait közzé kell tenni.
E szabályokat a választási időszakon kívüli politikai kampányokra is alkalmazni kell.
A pártok folyó kiadásaiban is érvényesíteni kell a nyilvánosság elvét.
• Az egypárti médiahatóságot az alkotmányosság helyreállítása körében meg kell szüntetni,
de a korábbi médiaszabályozás- és irányítás sem folytatható.
Meg kell teremteni a közmédia irányításának a kormánytól és a pártpolitikától független intézményeit.
A közszolgálati médiumok függetlenségét erős intézményi és anyagi garanciákkal kell körülbástyázni.
Nyilvános ügynökügyek
• A közös múlt feldolgozása nemzeti érdek.
Ennek érdekében lehetővé kell tenni az ügynökakták szabályozott nyilvánosságra hozatalát,
az állambiztonsági múlt kutathatóságát.
• A független intézmények élén ki kell zárni a mandátum meghosszabbításának, az újraválasztásnak a lehetőségét.
• Az ügyészség az elmúlt időszakban elvi függetlensége dacára pártpolitikai befolyás alatt dolgozott.
A tiszta alkotmányjogi és politikai helyzet megvalósítása érdekében szükséges az ügyészi szervezet kormány alá rendelése.
• Szükséges a vatikáni megállapodás felülvizsgálata
vagy akár felmondása,
a nagyegyházak állami kedvezményeinek és támogatásainak összhangba hozása az állam és az egyház elválasztásának alkotmányos elvével.
Meg kell teremteni a világnézetileg semleges oktatás törvényi feltételeit.
Decentralizálás – újraélesztett önkormányzatiság
• Az önkormányzatiság elmúlt évekre jellemző kiüresítése ellentétes a szubszidiaritás Európa‐szerte elfogadott elvével,
ugyanakkor nem jelent megoldást a magyar önkormányzati rendszer szétaprózottságával kapcsolatos problémákra.
Az önkormányzati rendszer fundamentumát továbbra is a települések jelentik.
Legyen minden településen választott testület és polgármester.
A települési önkormányzatok feladatául kell tenni újra a közoktatás,
illetve a háziorvosi és részben a járóbeteg-ellátás szervezését
azzal, hogy szigorú és ellenőrzött szakmai előírások biztosítsák az egész országban az egyenletes színvonalat,
a hozzáférést, az egyenlő esélyeket,
a jogszabályok betartását.
Amennyiben egy település önállóan nem képes az előírt feltételeket teljesíteni, önkéntes, végső soron pedig kötelező társulás keretében, adott esetben kistérségi, járási összefogásban lássák el a feladatokat.
A helyi közélet és a közszolgáltatások új keretei - a régiók
• A megyei önkormányzatok 2011 után érdemi feladat nélkül maradtak, korábbi intézményfenntartó szerepük is megszűnt.
Megyei önkormányzatok helyett a régiók szintjén célszerű területi önkormányzatokat létrehozni, választott testületekkel.
Mérlegelni kell, hogy az önkormányzattal rendelkező régiók az eddigieknek megfelelően megyékből összerakott régiók, vagy a földrajzi és közlekedési összefüggések figyelembe vételével szervezett új régiók legyenek.
A regionális önkormányzatok irányítása alá kerüljenek a nagyobb területet ellátó oktatási, kulturális és egészségügyi intézmények (kórházak, középiskolák, múzeumok, színházak).
A területfejlesztési teendők regionális keretekben történő ellátása kiteljesíthetné a korábbi regionális területfejlesztési tanácsok és ügynökségek munkáját,
összhangot teremtve az Európai Unió fejlesztéspolitikai kereteivel is.
A régiók a megyei történelmi, identitási keretek ápolása mellett
a hatékony, színvonalas, méretgazdaságos közszolgáltatások és fejlesztéspolitika színtereivé válhatnának a megyei városok integrálásával.
Független közigazgatást és köztisztviselői kart
• Az államigazgatási feladatoknak az önkormányzatoktól a kormánynak közvetlenül alárendelt hivatalokhoz való átcsoportosítása fenntartható.
A területi igazgatás megyei és járási új rendszerét azonban hatékonyabbá
s pártpolitikától mentessé kell tenni
irányítási-vezetési rendszerének átalakításával,
tényleges államigazgatási integrációval,
szakszerűségének biztosításával.
A hivatalok élén nem állhatnak politikusok,
csak – a szigorú összeférhetetlenségi szabályokhoz igazodva – magasan kvalifikált vezető köztisztviselők.
A dekoncentrált szervezetek rendszeresen adjanak számot munkájukról a területi önkormányzatnak.
• Annak az alapelvnek az Alkotmányba foglalása, amely szerint az alapvető jogok az embert ember mivoltánál fogva illetik meg, nem köthető sem kötelezettségek teljesítéséhez, sem társadalmi hasznossághoz.
Válaszok az új környezeti és társadalmi kihívásokra
• A új generációs jogoknak,
a fenntartható fejlődés alapelveinek,
az állam világnézeti semlegességének
és az egyes családformák egyenjogúságának alkotmányos rögzítése.
• A szükségesség-arányosság büntetőjogi alapelvének,
a halálbüntetés tilalmának Alkotmányban való rögzítése,
az elsődlegesen megtorló természetű büntetőjog alkotmányos kizárása.
Magyarország előbbre juthat
Az új alkotmány új kereteket biztosíthat az ország fejlődéséhez,
az európai beilleszkedés elmélyítéséhez,
a társadalmi felemelkedéshez,
az alkotmányos jogállam és demokrácia megőrzéséhez.
3.3. Szabad sajtó, független közszolgálati média
A közszolgálatiság helyreállítása
Magyarország, a magyar szabadságmozgalmak legszebb hagyományai közé tartozik a sajtó szabadsága.
A huszonegyedik században, a tömegmédia korában a sajtószabadság mást, többet jelent, mint a márciusi ifjak idején:
nemcsak azt, hogy bárki szabadon kinyomtathatja és terjesztheti, amit kíván,
hanem azt is, hogy a hírek és vélemények terjesztésében uralkodó szerepet játszó elektronikus médiában is egyaránt szabadon terjeszthetővé és elérhetővé válnak a különféle hírek és vélemények,
és a média és az írott sajtó finanszírozásában meghatározó szerepet játszó kereskedelmi reklámok révén sem kerül a média a kormány vagy bármely politikai vagy gazdasági érdekcsoport ellenőrzése alá.
Az orbáni önkényuralom fölszámolása után – már annak során – újra meg kell teremteni a szabad és kiegyensúlyozott médiavilágot Magyarországon.
A Demokratikus Koalíció elsődleges médiapolitikai céljának tekinti a független, normatívan finanszírozott és demokratikusan ellenőrzött nemzeti közszolgálati médiarendszer helyreállítását, illetve megteremtését.
Európa sikeres nemzetei részleteikben eltérő, de a lényeget tekintve egységes szabályozási rendet alakítottak ki az alkotmányos alapintézményként működő,
a mindenkori kormányzattól független,
többszintűen (helyi, regionális, országos, tematikus) műsorokat adó,
a közönség által előfizetéssel finanszírozott
és rendszeresen ellenőrzött és minősített nemzeti közmédiumok működtetésére.
Magyarországon a vitákat torzítja, a megítélést és a célokat tévutakra viszi az a tényleges állapot, hogy a mai közmédiumokban már hosszú évek óta politikai befolyásolás,
kontraszelekció,
végtelenül forrásszegény működés és mégis eredményes szolgálat,
gátlástalan pazarlás,
politikai vámszedés, egyoldalú hírkormányzás, elhallgatás, öncenzúra
és színvonaltalanság egyszerre van jelen.
Mindez azért lehetséges, mert hazánkban nincs a társadalom megrendelői pozícióját tartalommal megtöltő közszolgálati charta,
és ezt számon kérő független társadalmi testület,
s a közmédiumok munkaszervezeteiben nincs szakmailag megalapozott belső ellenőrzési, értékelési rendszer és közönségkapcsolati gyakorlat.
Megújított nyilvánosság
A Demokratikus Koalíció médiapolitikája arra irányul, hogy a demokratikus nyilvánosság és a közmédia újjáépítése érdekében megújítsa a nyilvánossági viszonyokat.
Kiállunk a versengő gondolatok megvitatására szabad fórumot teremtő,
a demokratikus közösség tagjait kötelezettségeik ellátása érdekében információkkal ellátó,
a közvéleményt közmegbízottként a helyi, regionális és országos kormányzat felé közvetítő, a kisebbségi véleményeket is feltáró,
a nemzeti kulturális örökséget fenntartó és megújítását inspiráló,
a demokrácia védelmezőjeként és a közösségek érdekvédelmi immunrendszereként működő nemzeti közszolgálati médiarendszer
és egységes médiapiaci szabályozás létrehozása mellett.
Álláspontunk szerint elengedhetetlen a közmédia rendszer alapvető elveinek Alkotmányba
s részletszabályainak önálló közmédia‐törvénybe foglalása.
Ennek során elsősorban a társadalom, a nézői, hallgatói, internetező állampolgári közönség, a közösségek, csoportok és egyének jogait és kötelességeit, s az irányítás és finanszírozás, valamint a minősítés garanciális, demokratikus és alkotmányos eljárásrendjét kell lerögzíteni.
Elkerülhetetlen a helyi, regionális, országos szervezetrendszer szükséges méretű vagyonának, eszközrendszerének megfelelő jogi biztonságot teremtő tulajdonba adása,
s az is, hogy a magyar nemzeti közmédia finanszírozásának nagyságrendje az európai átlagos arányokat legalább megközelítse.
A nyilvános közlés és terjesztés viszonyait a személyiség- és jogvédelem polgári jogi szabályozását fenntartva,
általános érvényű, platformoktól független, az európai normatívákat magába fogadó kommunikációs törvénnyel javasoljuk kialakítani.
Független hírügynökség
Olyan közmédia struktúrára teszünk javaslatot, amelyben az integrált szervezetté váló közszolgálati gyártóbázis és terjesztési hálózat regionális központokra épül.
Ebben a szerkezetben az újra független és önálló nemzeti hírügynökség együttműködik a nemzeti közszolgálati rádiózás és televíziózás önálló műsort adó regionális és országos egységeivel.
Bízva abban, hogy a régió mint önkormányzati egység is létrejön,
e regionális digitális hírgyárak és műsorkészítő centrumok a terjesztésben előnyöket is élvező módon valamennyi digitális platformon hozzáférhetővé tesznek tartalmakat,
és üzemeltetnek internetes köztereket és digitális archívumokat is.
Véleményünk szerint közszolgálat nem hozható létre a kereskedelmi médiumok pályáztatása útján.
A közszolgálat elkülönült szervezetrendszert igényel, önálló műhelyekkel és saját értékrenddel.
A közszolgálat műsorstruktúrájának mintamodelljeit és a műsorkészítők biztonságát és függetlenségét garantáló Közszolgálati Kódexet a vonatkozó törvényekkel együtt kell kidolgozni.
Önálló médiafelügyelet
Véleményünk szerint az egységesedő közszolgálati médiarendszer felügyeletét, irányítását és finanszírozását demokratikusan választott önálló testületekre kell bízni,
és el kell különíteni a kommunikáció és a hírközlés hatósági felügyeletétől.
A tartalmi célokat a közszolgálati charta funkcióját betöltő közmédia törvény jelölné ki.
A közszolgálati média vissza kell térjen klasszikus tájékoztató, hírmagyarázó, szolgáltató,
szórakoztató, oktató és kultúra közvetítő funkcióihoz.
Műsoraiban a pontosság, a semlegesség és hitelesség, valamint kiegyensúlyozottság biztosítása mellett
a mindenkori másik fél meghallgatása, a gyengébb fél segítése útján állandóan segíti az esélyegyenlőség,
a konszenzusteremtés és az együttműködés kultúráját.
Helyi nyilvánosság
A háromszintű közszolgálati médiarendszer alapja a helyi, települési társadalmak közösségi tulajdonában lévő médiaeszközök működése.
Magyarország jogrendszerében módot és utat kell találni a helyi médiumok kiegyensúlyozottságának és függetlenségének megteremtésére.
Erre járható utat kínál e sajtóeszközök finanszírozása az adott település önkormányzati költségvetésének meghatározott százalékával,
a vezetői státuszok nyilvános, keresztciklusos időtartamú pályáztatása,
a helyi társadalmat képviselő közönség-panel kialakítása,
a tevékenység nyilvános minősítése, és a megítélő közösség véleményének beemelése a médiatartalmak közé,
elsősorban a műsorok internetes hátterének kialakítása útján.
Az új, demokratikus média törvényi környezetét a szakma és a jogalkotó közötti hatékony és érdemi konzultáció keretében kell előkészíteni.
A kétharmados szabály helyett többpárti támogatásra van szükség a médiaszabályozás elfogadásához, módosításához.
A demokratikus alapokon álló médiatörvénynek meg kell szüntetni a jelenlegi Médiatanácsot,
valamint a Nemzeti Média és Hírközlési Hatóságot.
A létrehozandó új intézmények vezetőinek kiválasztásakor a szakértelem és a függetlenség legyen a legfőbb szempont.
Elfogadhatatlan az a jelenlegi gyakorlat, amely szerint a miniszterelnök egyedül tesz javaslatot a Nemzeti Média és Hírközlési Hatóság elnökének személyére.
A vezetői megbízás idejét jelentősen, öt évre kell csökkenteni,
és a jelenlegi elnökkel ellentétben nem rendelkezhet országgyűlési képviselői vagy kormányzati múlttal.
Kiegyensúlyozott tájékoztatás
Úgy véljük, hogy az új, demokratikus médiarendszer kialakítása során különös gondot kell fordítani a hírközlés objektivitásának biztosítására,
a kiegyensúlyozott tájékoztatás követelményére,
a bírói felülvizsgálatra,
az újságírói titoktartás védelmére,
az oknyomozó újságírásra.
Meg kell teremteni annak lehetőségét, hogy kereskedelmi csatornák is részt vehessenek választási kampányokban.
Mellőzni kell az ú. n. sérelemdíjat,
meg kell változtatni a rendőri kitakarással kapcsolatos jelenlegi előírásokat.
Az írott sajtóval kapcsolatban a Demokratikus Koalíció amellett áll ki, hogy azt állami szerv ne ellenőrizze,
az írott sajtóban elkövetett jogsértések szankcionálása a bíróságok feladata.
A sajtó általános jogi szabályozását a Polgári Törvénykönyvbe kell beilleszteni.
3.4. Vallás– és lelkiismereti szabadság, az állam világnézeti semlegessége
A vallás és a lelkiismereti szabadság aktualitása
A Demokratikus Koalíció felfogása szerint az állam elismeri és védi a vallás- és lelkiismereti szabadságot,
benne a kollektív vallásgyakorlás, így az egyházalapítás jogát is.
Polgárai világnézetét tiszteletben kell tartania,
ezen az alapon sem tehet különbséget.
Ezért szakítani kell azzal, hogy az állam a nagyegyházak hitének elfogadását normának, a vallástalanságot vagy a kisegyházak követését pedig devianciának tekintse.
Helyre kell állítani az egyházi közösségek jogait
A vallásszabadságból az egyházak szabadsága,
a polgári jogegyenlőség eszméjéből pedig az egyházak jogegyenlősége következik.
Ha minden polgárnak egyenlő joga van vallását állami beavatkozás nélkül gyakorolni, akkor az állam sem jogi értelemben, sem gesztusaiban nem tehet különbséget az egyházak, így az ú.n. történelmi egyházak és a többi egyház között sem.
Ugyanígy nem ápolhat különös kapcsolatot egyik egyházzal sem, hogy hívei vallásos érzelmeit a maga politikai céljai szolgálatába állítsa.
Ezért a Demokratikus Koalíció kezdeményezi az 1990. évi IV. törvény hatályának,
továbbá az egyházi státusuktól 2011‐ben önkényesen megfosztott közösségek jogainak helyreállítását,
az egyházakat érintő jogalkotásban a katolikus egyház a vatikáni megállapodás által biztosított előjogának (gyakorlatilag vétójog) megszüntetését.
Az állam és az egyház elválasztása
Az egyházak szabadsága csak úgy biztosítható, ha állam és egyház egymástól szigorúan elválasztva működik.
Ezért a Demokratikus Koalíció meg kívánja szüntetni az egyházak és tisztségviselőik mindennemű állami szerepét,
hivatalból való jelenlétüket állami testületekben.
Az állami és az önkormányzati iskolák tanrendjében nincs helye a hitoktatásnak.
Szűnjön meg az egyházi személyek hivatalos részvétele állami ünnepségeken és önkormányzati ceremóniákon,
ideértve a felavatandó létesítmények megáldását és megszentelését is.
Rendezendő kérdések a finanszírozásban
A fenti elveket kívánjuk alkalmazni az egyházak finanszírozásában is.
Minél kisebb az állami beleszólás lehetősége az egyházi juttatások és kedvezmények meghatározásánál, annál kevesebb módja van indirekt eszközökkel beavatkozni az egyházak belső életébe.
A hitéleti tevékenység finanszírozásánál az egyházak elsősorban a híveikre, és ne az államra támaszkodjanak.
Minthogy az egyházak vagyonát elvették, híveik pedig csak csekély anyagi támogatást nyújtanak, a saját finanszírozás csak hosszabb távú célként tűzhető ki.
Az államnak - csökkenő mértékben - még sokáig hozzá kell ehhez közpénzzel járulnia,
annak elosztásában azonban a hívek akaratának és nem az állami önkénynek kell irányadónak lennie.
A Demokratikus Koalíció az SZJA 1%-áról történő rendelkezés szabályait javasolja 2%-ra emelni,
megszüntetve egyúttal annak kiegészítését.
Ezen és az ingatlanokért juttatott „megváltáson” kívül szűnjön meg minden olyan támogatás, amely pusztán az egyházi léthez és a hitélethez kötődik.
Közfeladatokhoz korrekt és méltányos hozzájárulás
A Demokratikus Koalíció a közfeladatok egyházi átvállalásának támogatásánál a szigorú normativitásra, kiszámíthatóságra és átláthatóságra törekszik.
Semmi sem indokolja, hogy az egyházi intézmények másoknál kedvezőbb feltételek között láthassanak el közfeladatokat.
Azt kezdeményezzük, hogy a 2010. május 14. óta egyházi fenntartásba adott, valamint a jövőben oda kerülő és az új intézmények működéséhez az állam ugyanolyan támogatást nyújtson, mint más, nem állami fenntartású intézményekéhez.
A közfeladatok egyházi ellátásához járó, úgynevezett kiegészítő támogatásoknak annak érdekében is gátat kívánunk szabni, hogy ne keletkezzék pénzügyi érdek a közfeladatok egyházi formában történő ellátására.
Az egyházak sem élvezhetnek indokolatlan előnyöket
Álláspontunk szerint kedvezményeket és mentességeket nem hivatásrendi alapon,
hanem közcél elérése érdekében,
vagy hátrányos helyzet kompenzálására kell nyújtani.
Számba vesszük ezért az egyházak és egyházi személyek közteherviselésben való részvételére megállapított külön szabályokat, megvizsgáljuk indokoltságukat,
és a lehető legszűkebb körűre vonjuk őket.
Az egyházak szolgálatában álló személyek például a Köztársaság másokkal egyenjogú polgárai, ezért kezdeményezzük adómentességeik és egyéb előjogaik megszüntetését.
Így indokolt eljárni a más jellegű mentességekkel is.
Az egyházi oktatási intézményeket például a törvények mentesítik számos olyan kötelezettség alól, amelyek célja a szegregáció visszaszorítása, a diszkrimináció megakadályozása és az esélyegyenlőség előmozdítása.
Felfogásunk szerint semmi nem indokolja az ilyen mentességek fenntartását.
Újratárgyalni a vatikáni megállapodást
Fentebb megfogalmazott elvek és célok több ponton is szükségessé teszik az 1997-ben kötött vatikáni megállapodás megfelelő módosítását.
Az új kormánynak haladéktalanul tárgyalásokat kell kezdenie a Vatikánnal e megállapodás módosításáról,
s ha ezek nem vezetnek eredményre, vállalni kell annak felmondását.
4. A növekedés és az euróbevezetés gazdaságpolitikája
Gazdaság az indokoltnál rosszabb helyzetben
A második Orbán-kormány bajba sodorta Magyarország gazdaságát: csökken a nemzeti jövedelem,
növekszik az infláció.
Az ország reménytelenül vergődik.
Terjed a munkanélküliség,
csökken a reálbér,
a fogyasztás,
növekszik a szegénység,
a befektetők menekülnek, nincs beruházás.
Így a jövőben sem várható növekedés.
Tudjuk: gazdasági nehézségeinkben a korábbi kormányok hibáinak is van szerepe.
A rendszerváltás gazdaságpolitikája, mind a tervgazdaságról a piacgazdaságra való áttérés,
mind a világgazdasági nyitás sikert hozott az országnak.
Az egymást követő kormányok fegyelmezetlen makrogazdasági politikája azonban bajt okozott.
A Bokros-csomag bázisán egyensúlyőrző növekedés vette kezdetét,
s hasonlót remélhettünk a második Gyurcsány- és a Bajnai‐kormány intézkedései nyomán.
2010‐re jó esély volt, hogy megbirkózzunk saját gazdaságpolitikai hibáinkkal
és a nemzetközi pénzügyi válság hatásaival is.
Mégsem ez történt.
Az Orbán-kormány piaci versenyt korlátozó elzárkózást,
a befektetők idecsábítása helyett látványos visszaállamosítást
és a gazdaság jogállami szabályozása helyett az állam közvetlen vállalkozói szerepvállalását,
a gazdálkodás feltételeinek önkényes és így kiszámíthatatlan módosítgatását választotta.
Kétségessé vált a befektetések biztonsága,
és ez a tőke meneküléséhez,
a megtakarítások külföldre viteléhez,
sőt a képzett munkaerő emigrációjához vezetett.
Régi gondunk emellett a foglalkoztatottak alacsony aránya,
leginkább az alacsony iskolázottságúak körében.
A közteherviselést a széleskörű fekete foglalkoztatás,
az adó- és járulékelkerülés torzítja.
4.1. Kihívás és lehetőség
Gazdasági fordulattal sem könnyű a kilábalás
Nincs könnyű kilábalás!
Orbán öröksége sokáig fogja fojtogatni az országot!
Esélyünk sincs arra, hogy a gazdaságpolitikai fordulat gyors eredményt hozzon.
Idő kell a hitelezés beindulására,
a befektetői bizalom helyreállítására.
Legyünk őszinték: nehéz évek várnak az országra és az új kormányra 2014 után is.
A növekedés elindítása
A gazdaságpolitikának mindenek előtt arra kell törekednie, hogy ismét növekedésnek induljon a gazdaság,
mégpedig anélkül, hogy ez erősödő egyensúlyhiánnyal: növekvő inflációval vagy költségvetési hiánnyal járna.
Ez alapozhatja csak meg a magyar emberek jólétének növekedését,
az elmúlt években súlyosbodó szociális feszültségek enyhülését.
Csak a növekedéstől remélhetjük a foglalkoztatás bővülését.
A Demokratikus Koalíció a stagflációból való kilábalást csak úgy látja lehetségesnek, ha helyreállítva a magyar piac vonzerejét, meg tudjuk fordítani a tőkeáramlást:
ne meneküljön, hanem újra jöjjön hozzánk a tőke.
Ez a bizalom helyreállítása mellett
új befektetési területek megnyitását is igényli.
A gazdaságpolitika alkotmányosságának elemei
A Demokratikus Koalíció az alkotmányosság helyreállítását ezért nem pusztán demokratikus követelménynek,
hanem a gazdaságpolitika kiindulópontjának is tekinti.
Az Alaptörvény hatályon kívül helyezésével együtt
hatályon kívül kell helyezni mindazokat az orbáni törvényeket, amelyek sértik a tulajdon biztonságát,
a szerződések betartását,
lehetővé teszik a visszamenőleges adókivetést.
A Köztársaság új kormányának garanciák összefüggő rendszerével kell kifejezésre juttatnia, hogy Magyarországon jogbiztonság lesz a gazdaságban.
Ennek fő elemei a Demokratikus Koalíció szerint a következő tíz pontban foglalhatók össze:
• Hatályon kívül kell helyezni minden olyan intézkedést, amely ellentétes az Európai Unió jogrendjével,
végre kell hajtani az Európai Bíróság ítéleteit.
• Újra meg kell teremteni a költségvetéssel és adózással összefüggő jogok alkotmánybírósági védelmét.
• Újra fel kell állítani a 2010-ig működő Költségvetési Tanácsot.
• Szakítani kell az államosítási politikával.
• Meg kell erősíteni a Versenyhivatalt,
fel kell számolni a versenyt korlátozó szabályokat,
az állam által mesterségesen teremtett monopóliumokat.
• A Köztársaság új kormánya kötelezze el magát az euró mielőbbi bevezetése mellett.
Hivatalba lépését követően azonnal kezdjen tárgyalásokat az ERM‐II‐höz történő csatlakozásunkról.
Haladéktalanul csatlakozzunk az Euró Plusz megállapodáshoz.
• A Köztársaság új kormánya az újra felállított Érdekegyeztető Tanácsban kezdeményezzen tárgyalásokat a szakszervezetekkel és a munkáltatói érdekképviseletekkel az euróhoz történő csatlakozást szolgáló átfogó megállapodás (magyar euró-paktum) létrehozásáról a választások évének végéig.
• Az új Országgyűlés állapítson meg menetrendet a még megmaradt különadók kivezetésére,
a bankadót pedig a Gyurcsány-kormány által bevezetett konstrukcióban
és azt legfeljebb kevéssé meghaladó, más uniós országokban alkalmazottnál nem nagyobb mértékben tartsa fenn.
• A Köztársaság új kormánya versenybarát
és az infláció leszorítását célzó politikát folytasson.
• Az állam vonuljon vissza a minimálbér megállapításától, bízza a béralkut a szociális partnerekre.
4.2. Az euró bevezetése
Az euró bevezetése, a bizalmi tőke megteremtése
A Demokratikus Koalíció meggyőződése, hogy Magyarország egyértelmű érdeke, hogy az uniós tagságot és a schengeni övezethez való csatlakozást követően bevezessük az eurót.
Magyarországnak az euróbevezetés követelményeitől függetlenül is elemi érdeke, hogy a kormány fegyelmezett költségvetési politikát folytasson,
kiszámítható gazdasági feltételeket teremtsen,
biztosítsa az árfolyam stabilitását,
az infláció csökkenését.
Ha mindezt elérjük, lehetővé válik az euró bevezetése is.
Kedvezőbben alakulhatnak Magyarországon a vállalkozások működési és befektetési feltételei,
hiszen csökkennek a tranzakciós költségek,
megszűnik az árfolyamkockázat,
s Magyarország visszatér az európai normák követéséhez,
s visszanyerheti az elveszített bizalmat.
4.3. Államkapitalizmus helyett versenypiacot, gyorsuló infláció helyett árstabilitást
Csökkenteni kell az állam közvetlen szerepét a gazdaságban
A gazdasági bizalom és kiszámíthatóság visszaállításának feltétele az is, hogy az állam visszahúzódjon a versenyszférából.
A Demokratikus Koalíció kezdeményezi: a Köztársaság új kormánya szakítson az államosításokkal
és kötelezze el magát az állam vállalkozói vagyonának fokozatos szűkítése mellett.
A közösségi közlekedésben kiszervezéssel folyó spontán privatizációt az üzemeltető társaságok intézményes magánosítása váltsa fel,
összhangban a közösségi közlekedés fejlesztésének programjával.
A privatizációs bevételeket teljes mértékben az államadósság csökkentésére kell fordítani.
Versenybarát gazdaságpolitika
A Demokratikus Koalíció azt kezdeményezi, hogy a Köztársaság új kormánya versenybarát,
az infláció leszorítását célzó politikát folytasson.
Szűnjön meg a pláza-stop,
a kormány támogassa a versenyt a kereskedelemben,
ne támogasson egyetlen kereskedelmi láncot a többiekkel szemben,
semmiképp ne adjon állami támogatást vagy hitelt a versenyt szűkítő vállalatfelvásárláshoz.
Szűnjenek meg a kormány a versenyt súlyosan és önkényesen korlátozó „piacvédő” beavatkozásai.
Az új Országgyűlés erősítse meg a Gazdasági Versenyhivatalt,
tegye azt függetlenné a mindenkori kormánytól.
A piacgazdaság rendeltetésszerű működését, a verseny szabadságát, az erőforrásokkal való takarékos gazdálkodás ösztönzését nem célszerű a keresleti-kínálati viszonyokat nem tükröző árak kierőszakolásával gátolni.
Átlátható, tiszta közbeszerzések
Helyre kell állítani a közbeszerzési eljárások elfogulatlanságát és átláthatóságát.
Szűkíteni kell a verseny nélkül lebonyolítható közbeszerzések körét
és megerősíteni a közpénzek felhasználása nyilvánosságának törvényi biztosítékait.
Kitörés a bér-ár-adó spirálból
Az infláció felgyorsulása annak is betudható, hogy az Orbán-kormány – piacgazdaságokban példátlan módon – maga „rendelte el” a bér-ár-adó spirált:
adóintézkedései hatásának béremeléssel való kompenzálására kötelezte nemcsak a közszférát, de a versenyszféra vállalkozásait is,
és államilag írta elő a minimálbér jelentős emelését.
Az újabb minimálbér-emeléshez megint a költségvetésből nyújtanak kompenzációt.
Az adóemelések okozta áremelkedések ismét bérköveteléseket gerjesztenek, és ezzel kialakul a spirál,
amely azután inflációs várakozásokat kelt, és a kör így bezárul.
A Demokratikus Koalíció az antiinflációs politika jegyében azt kezdeményezi, hogy az állam vonuljon vissza a minimálbér megállapításától,
bízza a béralkut a szociális partnerekre.
Mindezen intézkedések együttesen alkalmasak lehetnek az inflációs várakozások csökkentésére.
4.4. Méltányos közteherviselés, igazságosság és kifehérítés
A szilárd köztársaság méltányos közteherviselést igényel
A Demokratikus Koalíció abból indul ki, hogy egy civilizált európai ország nem mondhat le a jóléti állam alapvető vívmányairól.
A jövőben is szükséges a társadalombiztosítás működése,
a munka nélkül maradókról történő gondoskodás,
a szegénység elleni harc,
az oktatásnak mint a társadalmi mobilitás legfontosabb eszközének a hozzáférhetősége.
Az államnak ezért nem csupán a klasszikus állami funkciókat – igazgatás, védelem, igazságszolgáltatás – kell finanszíroznia,
hanem a jóléti rendszereket is, ami a jövőben ugyancsak jelentős terheket ró az államháztartásra.
A jóléti viszonyok megőrzése
és a korrekció
Ugyanakkor tudnunk kell, hogy Magyarország – miként egész Európa – helytállása a globalizációban elengedhetetlenné teszi a jóléti rendszerek folyamatos felülvizsgálatát.
A Demokratikus Koalíció erre irányuló javaslatait a program vonatkozó fejezetei tartalmazzák.
Változó adószerkezet
A Demokratikus Koalíció ezért úgy ítéli meg, hogy egy későbbi időszakban majd szükségessé válik, hogy újra napirendre tűzzük a költségvetési újraelosztás arányának fokozatos csökkentését.
Most azonban tekintettel kell lenni arra, hogy az Orbán- kormány erőszakos módon, a társadalmi hatásokat figyelmen kívül hagyva rongálta meg a legfontosabb ellátó rendszereket,
így azokat az európai normákhoz igazodva helyre kell állítani.
Ezért az állam adószükséglete a következő parlamenti ciklusban – hosszabb távú szándékainktól eltérően – aligha csökkenthető.
Az adórendszer szerkezetét kell jelentős mértékben átalakítani.
A Demokratikus Koalíció adózásra vonatkozó javaslatai az adórendszer átláthatóságának és hatékonyságának javítását,
társadalmi költségeinek csökkentését,
a közgondolkodást zavaró önellentmondásainak feloldását szolgálják.
Kiszámíthatóság
Mindenekelőtt stabil és kiszámítható adórendszert kell teremteni,
a törvényi változásokat – beleértve új adónemek bevezetését – legalább hat hónappal,
az adómértékek változása esetén legalább 45 nappal a bevezetés előtt ki kell hirdetni.
Szektor semleges adóztatás
A Demokratikus Koalíció a magánszemélyek tőke‐ és munkajövedelmének egységes terhelését kezdeményezi.
Szektorsemleges adóztatást javasolunk,
de támogatjuk, hogy hosszú távú adó‐ és járulékkedvezményekkel teremtsünk munkahelyet a leszakadó térségekben
és az alacsonyan képzett munkaerő számára.
Az ÁFA csökkentés egyik feltétele a rendszer kifehérítése
A költségvetés legjelentősebb bevételi forrása az általános forgalmi adó.
Az elmúlt években történt emelése hozzájárult az infláció gyorsulásához,
és jelenlegi mértéke árt a versenyképességnek.
Csökkentése azonban csak a későbbiekben, a növekedés beindulása után, a költségvetés stabilizációjára támaszkodva tűzhető napirendre.
Mivel ma Magyarországon az adóelkerülés, az adócsalások többségét az Áfa elszámolásakor követik el, így a feketegazdaság legfontosabb területe a számla nélküli értékesítés,
illetve a hamis számlákkal történő visszaélések.
A Demokratikus Koalíció ezért kezdeményezi a lakossági bankkártyás fizetések kiterjesztését,
az országon belüli fuvarozást végző vállalkozásokra vonatkozó ellenőrzések erősítését,
az áruk mielőbbi teljesebb kötelező vonalkódosítását
és az adóhivatal ellenőrzési kapacitásainak informatikai megerősítését.
Adóátrendezés
Több lehetőséget a gazdaságnak
Amíg az ÁFA csökkentését nem tudjuk még javasolni,
a néhány ágazatra kivetett, fogyasztási jellegű különadókat (például: pénzügyi tranzakciós illeték, biztosítási adó, távközlési adó) előre meghatározott menetrend szerint meg kell szüntetni.
A Demokratikus Koalíció azt kezdeményezi, hogy az új Országgyűlés az így előálló bevételkiesést jövedelemadókból, illetve vagyoni típusú adókból származó bevétel növelésével pótolja
úgy, hogy az adózók körének kiszélesítésével, adómértékek emelésével, a kedvezmények megszüntetésével a magasabb jövedelműek terhelését növeli, a közepes és alacsony jövedelműekét pedig szinten tartja, vagy csökkenti.
Az adózási morál javítása érdekében a jövedelemadózásban azt kezdeményezzük, hogy a személyi jövedelemadó alapkulcsa a társasági adó kulcsával azonos legyen.
Az Orbán-kormány által bevezetett egykulcsos személyi jövedelemadó társadalmilag elfogadhatatlan újraelosztást jelent a magas jövedelműek javára, az alacsony jövedelműek terhére.
Ezt a jövedelem-újraelosztást második adókulcs bevezetésével
és adómentes alsó sáv bevezetésével,
vagy az adóvisszatérítés visszahozatalával meg kell fordítani.
Igazságosabb adóterhelést
Mindezt figyelembe véve, a Demokratikus Koalíció olyan két, illetve az adómentes minimumot figyelembe véve háromsávos jövedelemadóztatást kezdeményez, amelynek általános kulcsa 16-18 százalék között kerül megállapításra.
A legalacsonyabb jövedelem (500-600 ezer forint) legyen adómentes.
A második kulcs 26-30% legyen (5-6 millió Ft. körül).
Ezt a személyi jövedelemadót javasoljuk kivetni mind a munka‐, mind a tőkejövedelmekre (kamatbevételre, bérbeadásból származó jövedelemre, ideértve a termőföld bérbeadásából származó jövedelmet).
A családok igazságosabb támogatása
A Demokratikus Koalíció a gyermekvállalást, a minden gyermeket nevelő személyt, minden családot egyaránt elérő juttatásokkal (családi pótlék, GYES, GYED, anyasági segély) tartja indokoltnak támogatni,
ugyanakkor költségvetési
és méltányossági megfontolásokból a gyermekek utáni adókedvezmény megszüntetését kezdeményezi.
A jó adórendszer feltétele: átláthatóság, követhetőség
A méltányos közteherviselés, az adóterhek leszorításának fontos feltétele a jövedelemeltitkolás visszaszorítása.
Minthogy ma a TB-járulékfizetés elkerülése a jövedelemeltitkolás egyik fő motívuma, a Demokratikus Koalíció kezdeményezi, hogy – miközben a táppénz forrásául szolgáló járulékrészt értelemszerűen jövedelemarányosan indokolt beszedni az aktív keresőktől –
a természetbeni egészségügyi szolgáltatások forrásául szolgáló járulék, legalább részben fix összegű legyen,
és azt minden jövedelemmel rendelkező személy fizesse meg.
A nyugdíjasok, a GYES-en, GYED-en levők juttatását a fix összegű egészségbiztosítási járulékkal bruttósítani szükséges.
A jövedelemmel nem rendelkezők (gyerekek, munkanélküliek, diákok, segélyezettek) javára a költségvetés vagy valamilyen állami alap (például foglalkoztatási alap) fizesse a járulékot.
Ez nem jelent többletterhet az ellátottaknak,
és nem jelent kevesebb kiadást az államnak,
de átláthatóbbá teszi a rendszert.
A nyugdíjak kiszámíthatósága, követhetősége
Bizalomra épülő újraindítás
A nyugdíjjárulék természetesen továbbra is jövedelemarányos legyen,
és a munkavállaló vagy az önálló maga fizesse (miközben az eddigi munkáltatói járulékkal bruttósítják a munkavállalók bérét).
Az állampolgár és a nyugdíjbiztosítás közötti viszony átláthatósága érdekében indokolt a „virtuális” nyugdíj-megtakarítási számla felállítására (a nyugdíjjárulék befizetéséből származó személyi követelések nyilvántartására és időszaki jelentésére) irányuló program újraindítása.
Azok számára, akik a második Orbán-kormány négy évében kitartottak a magánnyugdíjpénztár mellett, pótolni kell a konfiskált tagdíjakat, és biztosítani azok további fizetését.
Ha helyreállt az állam iránti bizalom, lehetőséget kell nyitni, hogy akiket visszakényszerítettek az állami nyugdíjalapba, újrakezdjék a nyugdíjcélú megtakarítást.
A helyi adók világos rendszere
A társasági adó konstrukciója nem változik.
Kulcsa a személyi jövedelemadó általános kulcsával legyen azonos.
A kisvállalkozások kedvezményes társasági adókulcsát vagy megszüntetni,
vagy a 20 millió forintot nem meghaladó nyereséget kimutató vállalkozásokra javasoljuk alkalmazni.
A költségvetés fontos forrásai a környezetterheléshez kapcsolt ökoadók,
valamint a közösségi infrastruktúrák terhelésére tekintettel kivetendő adók.
Ezeket lokális, azaz az önkormányzatok által kivetendő és beszedendő adónak tekintjük.
Mint ilyen adót fenntartandónak tekintjük az iparűzési adót.
Ingatlanadó
Magyarországon ma hamis beszéd és átláthatatlan viszonyok jellemzik az ingatlanadó, vagyonadó kérdését.
A települések nem elhanyagolható hányada vet ki a területén lévő ingatlanok után helyi adót, aránytalanul sújtva ezzel azokat, akik azon a településen rendelkeznek ingatlannal,
anélkül, hogy ez bármilyen könnyebbséget jelentene számukra az általános adóteher alól.
Szükségesnek tartjuk az ingatlanadó egységes rendszerének kidolgozását,
amitől azt várjuk, hogy megszünteti a településenkénti döntésekből fakadó esetlegességeket, méltánytalanságokat,
és hosszú távon lehetővé teszi az igazságosabb közteherviselést: a fogyasztási típusú adók mérséklését a vagyoni típusú adókból származó bevétel növekedésének révén.
Az önkormányzatok által különbözőképpen kivetett vagy ki sem vetett adók helyébe léphet a kisebb értékű építmények után kivetett önkormányzati bevételt képező helyi adó.
Emellett az országosan szabályozott, központi bevételt képező, magasabb értékű (50-100 millió Ft körüli) ingatlanok után beszedett ingatlanadó, a központi költségvetés bevételét képezi.
Az öröklött vagyonok kérdése
Minél nehezebben él az ország lakossága, annál fontosabb, hogy a terheket méltányosan, a teherbíró-képesség arányában osszuk el.
A Demokratikus Koalíció azoktól vár több hozzájárulást a közösségi célok állam általi finanszírozásához, vagyis a szükséges adómennyiség előállításához, akik maguk is több lehetőséggel: saját tulajdonnal vagy magasabb jövedelemmel rendelkeznek.
A társadalmi szolidaritás fontos eszköze – az ingatlanadó mellett – a nagyobb örökségekre visszahozandó örökösödési illeték.
A Demokratikus Koalíció - a korábbi szabályoknak megfelelően – 20 millió Ft. összeghatárig az egyenes ági örökösök esetében, örökösödési illetékmentességet biztosít.
4.5. A foglalkoztatás bővítése
A munkanélküliek több segítségre szorulnak
A gazdaságpolitika legfontosabb céljai közé tartozik a foglalkoztatás bővítése.
A Demokratikus Koalíció elutasítja azt a szemléletet, amely a munkanélküliséget devianciának, a munkanélkülieket munkakerülőknek tekinti, akik nem méltók a társadalom segítségére.
A munkanélküli ellátás a társadalombiztosítás része, a korábban teljesített befizetések fejében jár.
A Demokratikus Koalíció kezdeményezi, a munkanélküli ellátás 6-9 hónapra emelését,
a Munka Törvénykönyvének módosítását.
A munkaadók és a munkavállalók döntsenek a minimálbérről
Javítani kell a munkaerőpiac rugalmasságát.
A minimálbér jelentős emelése mind az első, mind a második Orbán‐kormány idején felfelé nyomta az egész bérskálát,
ugyanakkor visszavetette a munkaerő-keresletet, különösen az alacsony képzettségűek és keresetűek körében.
A Demokratikus Koalíció azt kezdeményezi, hogy a kormány mondjon le a bérek alakulásába, így a minimálbér meghatározásába való beavatkozásról.
A szociális partnerek folytassanak – inkább ágazati és területi, mint országos szinten – rendszeres bértárgyalásokat,
de ennek kereteit a kormány és a szociális partnerek között létrehozandó átfogó megállapodás, a magyar euró-paktum határolja körül.
A szabad munkaerőpiacon is törvényesen lehessen a jelenlegi minimálbérnél alacsonyabb bérért foglalkoztatni, hiszen így olyanok is munkához juthatnak, akiket a hivatalos minimálbér mellett a vállalkozó nem tudna alkalmazni.
Az álláskeresés előmozdítására szükségesnek tartjuk a foglalkoztatási szolgálat megerősítését,
főleg az ifjúsági munkanélküliséggel szembeni fellépés területén.
A legsúlyosabb gondot a tartós munkanélküliek helyzete okozza.
Nem elfogadható, hogy aki tartósan munka nélkül marad, az ne kaphasson az elemi megélhetést biztosító segélyt.
Ugyanakkor a közmunka átmenetileg alkalmas lehet azoknak a tartósan munka nélkül maradtaknak a munkába való bevonására, akik az elsődleges munkaerőpiacon nem találnak munkát.
A tartós munkanélküliség külön kezelése
A tartósan munkanélküliek helyzetének megoldására a Demokratikus Koalíció szerint hosszabb távon a megoldást az oktatás jelenti,
az iskolázatlanok arányának csökkentése.
Addig is a mezőgazdaság és az élelmiszer-feldolgozás, az építőipar és a szolgáltatások kínálhatnak számukra munkát.
Segítheti a foglalkoztatást a tételes egészségbiztosítási járulék részleges vagy teljes átvállalása,
amely lényegesen csökkentheti a foglalkoztatás költségét.
A lakóhelytől távolabb munkahelyet találók számára a közlekedési támogatás,
nagyobb távolság esetén a lakbértámogatás segíthet.
Az elsődleges munkaerőpiacon való elhelyezkedést a bérszubvenció is ösztönözheti.
A leszakadó térségekben koncentráltan jelentkező munkanélküliséget a helyi piaci, félpiaci foglalkoztatás,
a település életét, az önkormányzat működését, valamint a szociális ellátást segítő munka csökkentheti.
A munkanélküliség csökkentése, a jövedelmek áramlásának ösztönzése, a személyi szolgáltatások „kifehérítése” érdekében javasoljuk, hogy a természetes személyek által más természetes személyeknek kifizetett jövedelem – amennyiben annak bejelentése és adóbevallása megtörténik – a személyi jövedelemadó alapjából leírható legyen.
A Demokratikus Koalíció olyan megoldások alkalmazását tartja kívánatosnak, amelyek az elsődleges munkaerőpiacra vezetik be az eddig arról kívül rekedőket.
4.6. Közlekedés: jobb minőség, kisebb költségvetési teher
A magyar közösségi közlekedés jelentős költségvetési támogatást igényel,
ugyanakkor szolgáltatásaival a lakosság elégedetlen.
A személyszállítás nálunk is alapvetően az egyéni közlekedésen alapul.
A közösségi utasforgalom több mint kétharmadát a Volán társaságok teljesítik,
és mindössze 22 százalék jut a vasútra.
A vasúti közlekedés jóval költségesebb, költségeinek 15 százalékát fedezi a jegybevétel,
amíg a távolsági autóbusz-közlekedésnél ez több mint 50 százalék.
A közlekedés szerkezetének átalakítása a működőképesség fenntarthatóságának záloga
A Demokratikus Koalíció ezért kezdeményezi a közlekedési szerkezet átalakítását.
A vasúti közlekedést távlatilag jellemzően azokon a fővonalakon érdemes fejleszteni, amelyeken nemzetközi forgalom is van,
illetve amelyek a regionális központokat kötik össze Budapesttel.
Fenn kell tartani a budapesti agglomeráció jelentős forgalmat lebonyolító és a területi koncentráció miatt másképpen ki nem váltható vasúthálózatát.
A vasutat fokozatosan autóbuszközlekedéssel lehet kiváltani,
amennyiben javuló minőséggel vonzóvá tehető az utasok számára.
A nagyvárosok helyi közlekedésében nem látunk lehetőséget a kötöttpályás közlekedés (villamos, Budapesten a metró) és az autóbusz‐közlekedés közötti munkamegosztás módosítására.
A költséges tömegközlekedés a nagyváros országos, illetve regionális funkcióinak nélkülözhetetlen velejárója,
és nem lehet lemondani annak a központi költségvetés általi támogatásáról.
A közösségi közlekedés hatékonyabb működése szükségessé teszi az intézményrendszer átalakítását.
Jelenleg mind a helyi, mind a helyközi közösségi közlekedésben monopolszervezetek működnek: a MÁV‐Start, a Volán társaságok, a helyi közlekedésben a BKV és egyes vidéki nagyvárosok közlekedési vállalatai.
A Demokratikus Koalíció a közösségi közlekedés intézményrendszer olyan átalakítását kezdeményezi, amelyben elválik az adott régió vasúti, illetve közúti közlekedését koordináló szervezet és a szállítást pályázat keretében vállaló és bonyolító szolgáltató.
A jelenlegi közlekedési szolgáltatók (MÁV-START Zrt., illetve egyes részei, VOLÁN társaságok, illetve regionális Volán központok) alakuljanak helyközi közlekedésszervezőkké.
A minisztérium feladata marad a vasúti és közúti személyszállítás közötti feladatmegosztás,
a menetrendi alapelvek meghatározása,
a tarifarendszer szabályozása.
Így fennmarad a közösségi közlekedés állami szervezése és koordinációja,
ugyanakkor minőségi szolgáltatás mellett javítható a hatékonyság és a költségtakarékosság.
4.7. Energiagazdálkodás
Szerkezetváltás az energia felhasználásában
Az előttünk álló időszakban nem várható gyors gazdasági növekedés, és így az energiafogyasztás érzékelhető növekedésével sem számolhatunk.
A Demokratikus Koalíció ezért az energiafelhasználás szerkezetének korszerűsítését,
az energiaforrások diverzifikálását tekinti az energiapolitika céljának,
ami lehetőséget kínál az ország külső energiafüggőségének fokozatos csökkentésére is.
A szerkezetátalakítás lehetőségeit a következőkben látjuk:
• az állami és a fogyasztói tudatosság megváltoztatása, energiatakarékosság,
• az európai energetikai infrastruktúrához való kapcsolódás,
• a megújuló energiák lehető legmagasabb arányban történő kihasználása,
• biztonságos atomenergiatermelés,
• a mezőgazdasági struktúra módosítása, az élelmiszer és az energetikai célú növénytermesztés szabályozott egyensúlyának megteremtése,
• a földgáz-beszerzés kondícióinak javítása.
A legolcsóbb s egyúttal leginkább környezetbarát energia a fel nem használt energia, az el nem tüzelt energiahordozó, tehát a legkézenfekvőbb irány az energiatakarékosság.
Az állam feladata megteremteni azt a közgazdasági környezetet, amely biztosítja és érdekeltté teszi a szereplőket abban, hogy mindenkor a hasznosításnak megfelelő paraméterű és minőségű energiát használják,
és piacképessé teszi a még hasznosítható „hulladékenergiák” befogadására és szállítására alkalmas rendszereket (pl.: távhő).
A panelprogram energiamegtakarítás
Magyarország összes energiafogyasztásának 40 %-át a lakosság felhasználása teszi ki.
Hazánkban az épületek korszerűsítésével komoly lehetőség nyílik energiamegtakarításra.
A korábbi szocialista-szabaddemokrata kormányok jelentős erőfeszítéseket tettek erre,
de az utóbbi években a folyamat megtorpant.
A Demokratikus Koalíció kezdeményezi, hogy a következő kormány térjen vissza a korábbi gyakorlathoz, és fejlessze tovább azt.
A háztartások megújulóenergia‐felhasználásának,
a házak újraszigetelésének,
a panelházak fűtéskorszerűsítésének,
a nyílászárók cseréjének támogatása mellett
fontos még támogatni a régi típusú gázkonvektorok cseréjét,
ami sok esetben még a szigetelés felújításánál is gyorsabb megtérülést és így értelemszerűen nagyobb primerenergia megtakarítást eredményez.
Ezen túlmenően törekedni kell az energiatudatos fogyasztói magatartás terjesztésére, oktatására.
Sikeres takarékossági programokkal középtávon az országos energiafelhasználás feltehetően 5- 10 %‐kal csökkenthető.
Az európai energetikai infrastruktúrához való kapcsolódás lehetőséget kínál arra, hogy javuljon az ellátás biztonsága,
egyrészt a rugalmas együttműködés megteremtésével,
másrészt az egy félnek történő kiszolgáltatottság csökkentésével.
Az ország energiapolitikája ebből a szempontból három lábon állhat:
• részvétel az EU közös energiapolitikájának kialakításában,
• az energiakrízis-helyzetek közös kezelése, valamint
• a regionális energetikai kapcsolatok politikai erősítése.
Megújuló energiaforrások
A megújuló energiaforrásokon belül Magyarország földrajzi adottságainak figyelembevételével a vízenergia, a biogén forrású energiatermelés (erdészetből és mezőgazdaságból származó biomassza, biogáz, bioüzemanyagok), a geotermikus és termálenergia, illetve hosszú távon a nap- és a szélenergia a legfontosabbak.
A Demokratikus Koalíció támogatja a kommunális hulladék energetikai célú hasznosítását mint a környezetvédelem és a hatékonyság fontos elemét.
A vízenergia hasznosításának kérdéskörét, a környezetvédelemmel összeegyeztetett felhasználását újra kell gondolni.
A biomassza és a kommunális hulladék hasznosítása szintén nagyrészt megoldatlan,
bár ezen a téren már vannak bíztató lépések.
Ez komoly lehetőségeket kínál mind a hő- mind a villamosenergia-termelésben.
A nap‐ és szélenergia hasznosítása megkezdődött,
további fejlődésének gátat szab a villamos ellátó rendszerek szabályozási problémája.
Az eddig megépült szélerőművek példáján megfigyelhető, hogy élettartamukhoz képest ezek a beruházások viszonylag jó ütemben térülnek meg,
a hatályos szabályozás azonban rontja a beruházási kedvet.
A napenergiát kétféle módon, fotovillamos vagy fototermikus módon használhatjuk fel.
Hazánk éghajlati elhelyezkedése miatt a fototermikus hasznosítás tűnik a legcélravezetőbbnek.
Napkollektorok felszerelésével biztosítható közintézmények, iskolák melegvíz-ellátása,
de ugyanez családi házak vagy panelépületek esetében is megoldható.
A fotovillamos rendszerek hatásfoka ma még viszonylag alacsony,
azonban az EU-ban zajló fejlesztések bizakodásra adnak okot.
Az atomenergia szerepe az energiaellátásban
A Demokratikus Koalíció szerint hazánkban az atomenergia alkalmazásának nincs alternatívája,
hiszen jelentősen hozzájárul az ellátásbiztonság fenntartásához,
illetve alacsony termelési költsége által a versenyképes energiaellátáshoz.
A fukushimai atomerőmű balesete, az atomerőművekhez való európai hozzáállás, a gazdasági válság hatásaira megváltozott környezet, miatt újabb parlamenti döntések vállhatnak szükségessé a paksi új atomerőművi blokk(ok) megvalósítása kapcsán.
Figyelembe kell venni többek között a katasztrófa utáni fejlesztési irányokat
és az ország teherbíró képességét is.
Miután minden idők legnagyobb állami beruházásáról van szó, a bővítést széleskörű egyeztetés és az átláthatósága biztosítása kell, hogy kísérje.
Mezőgazdaság és energiaellátás
A mezőgazdasági termelés és az energiaellátás összekapcsolása jelentős, eddig méltatlanul elhanyagolt lehetőségeket kínál:
• vízi erőművek tárolójára alapozott öntözéses kultúra elterjesztése,
• geotermikus hőhasznosításra alapozott üvegházas termelés,
• energetikai növénytermesztés (parlaghasznosítás, ártéri erdők létesítése),
• mezőgazdasági, élelmiszeripari melléktermékek feldolgozása.
A bioenergia-hasznosítás szempontjából az energetikai rendeltetésű ültetvényekről és rövid vágásfordulójú energiaerdőkből származó alapanyagra alapozott, valamint mezőgazdasági és ipari melléktermékekkel dolgozó helyi energiatermelő egységek megteremtése célszerű.
Az ártéri erdőgazdálkodás, az olcsó vízi út lehetővé teszi centrális elhelyezésű energiatermelő egység létrehozását is.
A mezőgazdasági energiahatékonyság-növelés a geotermikusenergia‐hasznosításra alapozott üvegházi növénytermesztés fejlesztése révén is fokozható.
A mezőgazdaság fentiek szerinti struktúraváltásának megvalósítása az energetikai hatás mellett a CO2 kibocsátás csökkentéséhez is hozzájárulhat.
Az energiapolitika eddig bemutatott lehetőségei módot nyújtanak arra, hogy csökkenjen a hazai energiaigényeknek csak földgáz eltüzelésével kielégíthető hányada,
annak meghatározó szerepe azonban belátható időn belül fennmarad.
Ma a teljes energiafelhasználás megközelítőleg 70 százalékát földgázból,
ennek 82 százalékát importból fedezzük.
Az importból származó földgáz mennyisége a teljes földgázfelhasználás csökkenése mellett is csak korlátozottan mérséklődhet.
Az energiapolitikának arra kell törekednie, hogy a szükséges földgázt minél előnyösebb feltételek mellett szerezhessük be.
Szükség van továbbá a magyar ásványkincs‐vagyon felmérésének további folytatására, pontosítására,
s a bányászat helyének, szerepének, támogatásának végiggondolására.
Szabályozás
A sikeres energiapolitika feltétele egy kiszámítható jogszabályi környezet kialakítása,
az ellátásbiztonság növelése
és a versenysemlegesség biztosítása.
Az árakra a lakosság szempontjából a legjobb hatással a verseny elősegítése lehet.
Fokozni kell a termelői és szolgáltatói piacon is a versenyt,
miközben csökkenteni szükséges az energetikai cégek, a lakosság adminisztrációját az esetleges szolgáltató‐váltás esetére.
Csak kiszámítható jogszabályi környezetben lehet biztosítani a szükséges erőművi beruházások elindítását,
a megújuló energiaforrások felfuttatását
, a lakossági, a KKV- és a nagyvállalati szektor szolgáltatás minőségének a javítását
és az energiaszolgáltatás biztonságát.
Együttműködés az energetikában
Magyarország ma nincs abban a gazdasági helyzetben, hogy megengedhetné magának, hogy újabb munkahelyek szűnjenek meg,
újabb beruházások kerüljenek leállításra.
Ahelyett, hogy az energetikai cégeket kiszorítjuk a hazai piacról, stratégiai-partneri tárgyalásokat kell velük folytatnunk.
Arról kell inkább a XXI. században beszélnünk, hogy miként lehet rávenni ezeket a cégeket, hogy fokozzák a beruházásokat,
hogyan teremthetnénk újabb munkahelyeket,
hogy miként lehet az intelligens mérést közösen elterjeszteni, ami segíti az energiafogyasztás csökkentését,
vagy miként lehet közösen zöldenergia‐programokat beindítani, abban érdekeltté téve a hazai energetikai nagybefektetőket.
4.8. Versenyképes mezőgazdaságot!
Dilemmák: versenyterület –e a mezőgazdaság?
A magyar agrárpolitika alapvető dilemmája: olyan ágazatként tekintsünk‐e a mezőgazdaságra, amelytől azt várjuk, hogy egészséges élelmiszerrel lássa el a lakosságot, munkát biztosítson a vidéken élőknek, egyúttal megőrizze az örökölt tájat, környezetet, vidéket,
vagy inkább üzleti vállalkozás legyen, és versenyezzen a nemzetközi konkurenciával.
Az idő – néhány területet kivéve - elszaladt a kétkezi munkával megművelt birtokok versenyképessége fölött,
nemcsak a külső piacokon nem versenyképesek,
de a hazai vásárlók sem hajlandók megfizetni a hazai termelők drágább termékeit az olcsóbb és minőségben is versenyképes importtermékekkel szemben.
Hiába indít a kormány újra meg újra piacvédő kampányokat, ezek nemcsak az Európai Unió normáit sértik,
de a magyar fogyasztó vásárlói döntéseit sem képesek tartósan keresztezni.
A Demokratikus Koalíció éppen ezért olyan új agrárpolitikát javasol, amely a jelenleginél hatékonyabb egyensúlyt talál a versenyképesség, az élelmiszer előállítás, a foglalkoztatás és a tájfenntartás párhuzamos céljai között.
Nagyüzemek és kisgazdaságok együttműködése
Magyarország igen kedvező földrajzi és éghajlati adottságaira akkor építhető versenyképes, felemelkedő mezőgazdaság, ha az agrárpolitika egyenlő partnernek tekinti mind a társasági formában működő és hatékonyan dolgozó, magas hozzáadott értékű termelésre szakosodott nagyüzemeket,
mind a különféle formákban együttműködő kisgazdaságokat.
A hatékony mezőgazdasági nagyüzem mellett a kis- és közepes gazdaságok csak társulva, együttműködve lehetnek életképesek.
Tisztázni végre a földkérdést!
A kitűnő minőségű termőföldet mint korlátozottan rendelkezésre álló kulcsfontosságú termelési tényezőt hatékonyan kell felhasználni,
ami szakítást kíván az 1994 óta uralkodó földpolitikával.
A fideszes többség által hozott földforgalmi törvény ne lépjen hatályba.
Ugyanakkor nem tartható fenn a jelenlegi földtörvény sem:
olyan új szabályozásra van szükség, amely megengedi, hogy a mezőgazdaságban tevékenykedő gazdasági társaságok - a nagyüzemek is - megvásárolják a földet, amelyen gazdálkodnak, illetve amelyen tevékenységük bővítése során – például az állattartáshoz szükséges takarmány megtermelése érdekében – gazdálkodni kívánnak,
amely teret enged a hatékony termeléshez szükséges, de államilag szabályozott birtokkoncentrációnak.
Így érhető el, hogy emelkedjenek a földárak,
és a föld a kisebb és a nagyobb gazdaságok számára a beruházások hitel-biztosítékaként leköthető legyen.
Egészségesebb szerkezetet
Szerkezetváltásra is szükség van: az állattenyésztés arányának növelésére,
és a zöldség- és gyümölcstermesztés bővítésére.
Ebben az ágazatban sok tízezer adó- és járulékfizető új munkahely megteremtésére van lehetőség.
Megoldandó szerkezeti problémák közé tartozik az alapanyag előállítás, a feldolgozás és a kereskedelem tulajdoni‐ és érdekviszonyainak aránytalanul nagy elkülönülése.
Tekintsük adottságnak a társaságként működő,nagyüzemek és a kisebb gazdaságok párhuzamos fennállását.
Mindkét szektor számára biztosítsunk a hatékony termelést segítő feltételeket.
Törekedni kell a pályázati rendszerek tisztaságának visszaállítása mellett
az Európai Unió Közös Agrárpolitikája által biztosított források minél teljesebb felhasználására mindkét szektorban.
A nem regisztrált tevékenységekre és gyakran az adóelkerülésre épülő „őstermelői” szektort újra kell szabályozni annak érdekében, hogy az többé ne legyen az adóelkerülés szürke zónája.
A kisgazdaságok talpon maradásának lehetőségei
A kisgazdaságok („családi gazdaságok”) tekintetében a Demokratikus Koalíció olyan kormányzati politikát kezdeményez, hogy az általuk előállított, a gazdasági társaságokkal összehasonlítva egyenként viszonylag kis mennyiségű termékkel is versenyképesen tudjanak a piacra jutni.
Ennek érdekében javasoljuk, hogy a Nemzeti Földalap a termőföld forgalmának katalizátoraként segítse elő, hogy a birtoktestek úgy alakulhassanak ki, hogy azokon hatékony termelést lehessen folytatni.
Úgy kell alakítani a kereskedelmi bankok által folytatott mezőgazdasági hitelezést, hogy speciálisan mezőgazdasági célú, hosszú távú kölcsönöket ajánljanak a termelőknek,
akár úgy is, hogy a hitel visszafizetése csak 2-3 év elteltével válik esedékessé, amikorra a vállalkozás már beindult.
A kisgazdaságok megélhetésére csak akkor van esély, ha az alaptermékek helyett feldolgozott élelmiszereket állítanak elő.
Minél több családi vállalkozást kell hozzásegíteni oktatással és technikai segítségnyújtással ahhoz, hogy átálljanak a bio‐ és ökotermelésre,
felhagyjanak a vegyszerhasználattal,
alternatív megoldásokat vezessenek be,
s így magasabb árat kapjanak termékeikért.
A kisgazdaságok csak akkor tudnak versenyképesen a piacra jutni, ha összeállnak,
és minél nagyobb mennyiségben tudnak szállítani egyenletes minőségű termékeket.
Ezért támogatjuk a termelési és értékesítési szövetkezetek létrehozását.
Önszerveződő agrárium
Meg kell erősíteni a - kormányzat által erőszakosan megszállt - agrárkamarákat és a terméktanácsokat,
ezek vezető testületeit a gazdálkodók, a szakma válassza,
tevékenységük legyen független a mindenkori politikától.
A víz stratégiai lehetőség
A termőföld használat és az erdőművelés az egyik legjelentősebb összetevője környezetünk fenntartásának és javításának.
A kockázati tényezők közül kiemelkedik a csapadékhiány.
A gyakoribbá váló hőhullámok, aszályos ciklusok nemcsak a gazdálkodókat lehetetlenítik el,
hanem a sivatagosodás természeti jelenségeit is a felszínre hozzák.
Ahhoz, hogy a meglévő adottságainkat ki tudjuk használni, meg kell teremteni a modern vízgazdálkodás lehetőségeit:
víztározókat kell építeni,
öntözőrendszereket kell kialakítani.
A vízgazdálkodás egyúttal az árvízvédelem alapja is,
keresletet támaszt az építőiparral szemben,
módot ad számottevő munkaerő foglalkoztatására.
Élelmiszerbiztonság: fogyasztóvédelem és versenyképesség
Az élelmiszerbiztonság egyfelől fogyasztóvédelmi kérdés,
de a magyar mezőgazdaság nemzetközi versenyképességének is kulcskérdése.
Ahhoz, hogy a hatósági ellenőrzésben a fogyasztó és a külföldi vásárló egyaránt megbízhasson, a hatósági ellenőrzést el kell választani az ágazatot irányító minisztériumtól.
Nem a termelőket kell képviselniük az adófizetőkkel és a fogyasztókkal szemben,
hanem a fogyasztók és az adófizetők érdekeit kell érvényesíteniük.
Állami figyelem, uniós támogatások és saját felelősség
Támogatjuk a mezőgazdasági vállalkozások Nyugat-Európában elterjedt ú.n. keresztbiztosítási rendszerének alkalmazását.
Ennek lényege, hogy a gazdálkodók kötelesek saját, közös biztosítási rendszert fenntartani.
A biztosítási rendszerben minden vállalkozásnak becsült vagyoni, termelési értékéhez képest arányosan anyagi részt kell vállalni,
ugyanakkor szélsőséges időjárási, természeti vagy vadvédelmi okokból bekövetkezett kárukat (vagy annak egy részét) a keresztbiztosítás fedezi.
4.9. Fejlesztés‐ és innovációpolitika
Az Új Magyarország Fejlesztési Terv esélyei
Magyarország 2007 és 2013 között történelmének legnagyobb fejlesztési programját indította el az Európai Unió támogatásával, 8000 milliárd forinttal.
A program lehetőséget teremtett az ország felzárkózására.
Az európai uniós forrásokat sikerült eredményesen felhasználnunk a válságkezelésben,
a munkahelyek megőrzésében,
az építőipar talpon maradásában
és a vállalkozások forráshoz jutása érdekében.
A kormányváltáskor a félidőnek megfelelő fejlesztési forrás volt lekötve,
a kifizetések üteme gyorsult,
a megvalósuló beruházások száma nőtt.
Közel 2 éves megtorpanás
Az Orbán-kormány a szakmai programok politikai felülvizsgálatával Magyarország első 7 éves fejlesztési időszakának eredményességét tette kockára.
A végrehajtott változtatások rontották a támogatási rendszer szakmaiságát, átláthatóságát, működőképességét.
A politikai személycserék nemcsak a működtetést,
de az intézmények uniós elfogadottságát, akkreditációját is veszélyeztették,
amiről számos hivatalos jelzés is érkezett.
A pályázati kiírások majdnem egy éven át tartó elmaradása helyrehozhatatlan károkat okozott.
Lényegében elvesztettük az uniós források teljes körű felhasználásának esélyét,
mintegy ezermilliárd forint forrásvesztéssel számolhatunk.
Ezt a mértéket is meghaladhatja az ország alacsony gazdasági teljesítménye folytán a következő időszak keretösszegéből történő forrásvesztés.
A 2014–2020 közötti fejlesztést előkészítő tervezési időszak legnagyobb kihívása, hogy összhangot teremtsünk az európai és a magyar gazdaság és társadalom fejlődését leginkább szolgáló és igénylő programok között.
A sikerhez nélkülözhetetlen lesz a szétzilált intézményrendszer helyreállítása,
az elharapózó korrupció megszüntetése.
A források felhasználását – a kormányzó erők üzleti és rövid távú politikai érdekei helyett – újra az ország érdekeinek kell meghatároznia.
Vissza kell térni a rendszeres párbeszédhez, amely lehetővé teszi, hogy az EU-támogatásokat a régiók, az önkormányzatok, a vállalkozások és a civil szféra érdekeinek, javaslatainak figyelembevételével használjuk fel.
Nyitott, átlátható fejlesztéspolitikát
A kormányváltás után azonnal át kell tekinteni a 2014–2020-as időszak fejlesztési stratégiáit,
amelyeket a jelenlegi kormány zárt ajtók mögött,
a társadalmi párbeszédre, a tervezés nyilvánosságára vonatkozó EU-szabályok teljes figyelmen kívül hagyásával készít elő.
Nem ismertek a stratégiai irányok,
a területi és az ágazati prioritások.
A Demokratikus Koalíció szerint a hazai és az EU-forrásokat egységes stratégia alapján,
erős koordináció mellett
mindenekelőtt a munkahelyteremtést,
az ország különböző régióiban élők életesélyeinek kiegyenlítését szolgáló programokra kell fordítani.
Az Európai Bizottság új gazdasági stratégiájában, az „Európa 2020” dokumentumban rögzített célokkal azonosulva fő prioritásnak tekintjük Magyarország fenntartható és kiszámítható növekedési pályára állítását, felzárkózását,
a szerkezeti reformokat,
valamint a hazai területi különbségek és az esélyek kiegyenlítését.
A fentiek érdekében komplex programok keretében fejlesztendő céloknak tekintjük: • a kis- és középvállalkozások olyan – foglalkoztatásbővüléssel járó – fejlesztését, amely a KKV-szektor nemzetközileg versenyképes és valós multinacionális beszállítói kompetenciáit eredményezi;
• a rövid értékesítési láncok kialakítását
és az integrálódó helyi gazdaság kiépítését,
amely önfenntartó, de egyben versenyképes és innovatív termékeket, szolgáltatásokat teremt;
• a lakossági és vállalati energiafelhasználás csökkentését,
valamint a hazai természeti erőforrásokkal való racionális és zöld gazdálkodást, amelynek legfőbb haszonélvezője az ember;
• az élhető és valós funkciókkal rendelkező településhálózat kialakítását,
amelyben a települések képességeiknek és adottságainak megfelelően vesznek részt a munkamegosztásban;
• az emberi tényezők fejlesztését a köz- és felsőoktatás,
valamint a felnőttképzés területén,
amelynek célja a hasznosítható kompetenciák kialakítása
és az együttműködési és bizalmi kultúra elterjedése.
A sikeres társadalmak a tudásnak,
a tudománynak és az innovációnak köszönhetik eredményeiket
A globalizálódó világban a tudomány, a kutatás és az innováció a gazdasági növekedés és a társadalmi fejlődés egyik legfontosabb hajtómotorja.
Az innováció nemcsak tevékenység, hanem olyan folyamat, amelynek segítségével az állandóan változó világunkban új kihívásokra új megoldásokat tudunk adni.
Az innovációs lehetőség átszövi az élet minden területét,
és nem is csupán az arra kijelöltek dolga.
A Demokratikus Koalíció szerint elsősorban olyan gazdasági‐társadalmi feltételrendszert, légkört kell megvalósítani, amely kedvez az innovációnak.
Így: • a szemléletmód megváltoztatásával (pl. az innováció szűk értelmezésének felszámolásával, a hosszabb távú gondolkodásmód erősítésével a fejlesztési politikában és a szakpolitikában) önálló gondolkodókra, jól képzett, kreatív emberekre és ezek együttműködésére van szükség;
• el kell érni, hogy az üzleti szféra kockázatvállalási hajlandóságának növelésével a vállalkozások nagyobb hányada újuljon meg, innováljon;
• támogatjuk a szociális innovációt.
A szegénység, a munkanélküliség, az öregedő társadalom ellátása és sok más szociális gond megoldására kell a kutatók, az állampolgárok kreativitását mobilizálni;
• elő kell segíteni az európai együttműködéseket, mert az innováció nem korlátozódhat az ország határain belülre.
Az Európai Unió fő törekvése az innováció erősítése
Az innováció kedvező gazdaságnövelő és munkahelyteremtő hatása csak akkor érvényesül, ha az kritikus mértéket ér el.
A Demokratikus Koalíció szükségesnek tartja egy olyan átgondolt, közmegegyezésen alapuló, az „Európa 2020” stratégiához illeszkedő, hosszú távú kutatás-fejlesztési és innovációs stratégia kidolgozását, amely választ ad a legfontosabb hazai társadalmi kihívásokra (oktatás, környezetvédelem, éghajlatváltozás, energiapolitika, biztonságpolitika, stb.).
Fontos az egyetemek, a közfinanszírozású kutatóhelyek, (elsősorban a Magyar Tudományos Akadémia kutatóhelyei), valamint a vállalkozásoknál lévő kutatásfejlesztő műhelyek együttműködése (tudásháromszög),
valamint a fiatal innovatív vállalkozások támogatása.
A kutatásirányítás rendszerének mint kiemelt kormányzati területnek, egységesnek, hatékonynak, átláthatónak és az Európai Kutatási Térség rendszerébe illeszkedőnek kell lennie.
A kutatásba fektetett többletráfordítás nagyobb jólétet hoz
A tudományos kutatók száma, felkészültsége, elismerése mellett
kulcskérdés a kiszámítható finanszírozási rendszer.
Támogatjuk, hogy Magyarország 2020-ra a mai 1,2 %-kal szemben a GDP 1,8 %-át fordítsa kutatásra.
A nagyobb ráfordítást az Európai Unió támogatáspolitikájában prioritást élvező K+F+I (kutatás + fejlesztés + innováció) forrásaiból,
az innovációs alap helyreállításával,
megfelelően ösztönző adó- és járulékpolitikával kívánjuk elérni.
Szorgalmazzuk, hogy a vállalkozások kutatás-fejlesztési és innovációs tevékenysége növekvő arányt képviseljen a ráfordításokon belül.
A forrásokat átlátható, nemzetközi részvétellel működő pályázatok keretében kell hasznosítani.
A kutatás infrastruktúrájának fejlesztése
A magyar kutatás-fejlesztés legkritikusabb pontja a kutatás infrastruktúrájának állapota,
amelyben évtizedes hátrányt kell behoznunk.
Elengedhetetlen a hazai kutatási infrastruktúra erőteljes fejlesztése.
A hazai kutatási infrastruktúrát az Európai Kutatási Térség részének kell tekinteni,
de a kölcsönösség alapján arra is súlyt kell helyezni, hogy kutatóink egyenrangú partnerként vehessék igénybe a kiemelkedő európai kutatási infrastruktúrákat.
A Demokratikus Koalíció elkötelezett a korábbi lépések folytatása, így elsősorban a szegedi lézerberuházás mielőbbi megvalósítása
és annak európai infrastruktúraként való üzemeltetése mellett.
Mivel ezeket a feladatokat jelentős mértékben közpénzek felhasználásával kell megoldani, folyamatosan biztosítani kell az áttekinthetőséget, a nyilvánosságot és az elszámoltathatóságot.
* * *
Kérdések az új kormány asztalán
A fentiekben megfogalmazott gazdaságpolitikai keret nem ad választ valamennyi kérdésre.
Tudjuk, hogy például a közösségi közlekedés terén, a MÁV, a VOLÁN és a BKV problémái mellett
figyelmet igényel a légi közlekedés is.
A Liszt Ferenc Nemzetközi Repülőtér egyre inkább „fapadossá” válik,
ami negatív hatású az üzleti életben
és a turizmusban is.
Az utasokkal és a szakmai szervezetekkel közösen kell megoldást találni ezekre a gondokra.
Az építőipar az elmúlt húsz év legmélyebb válságával küzd.
A turizmuson belül a szállodaiparban a tömeges felszámolások után néhány bank lassan meghatározó tulajdonossá válik.
A fuvarozók már most végveszélyt kiáltanak a bevezetésre váró elektronikus útdíj miatt.
A textil-, konfekció-, bőr‐ és üvegipar maradéka is eltűnik a folyamatos minimálbér emelés hatására.
A még létező vegy‐ és acélipar görnyedezik a régió legmagasabb ipari áramköltsége miatt.
A gyógyszeripar képtelen fejlődni a drámaian megemelt egyedi szektorális elvonások miatt.
A kereskedelem, a vendéglátás, a lakossági szolgáltatások széles köre a belföldi kereslet folyamatos csökkenése miatt a túlélésért küzd.
A következő kormánynak nemcsak a gazdaságpolitika klasszikus alapelemeivel (költségvetés-, pénz‐, fejlesztés‐ és jövedelempolitika),
hanem az egyes gazdasági szektorok speciális gondjaival egyedileg is foglalkoznia kell.
5. A fenntartható fejlődés, a környezetvédelem
Elhanyagolt területté váló környezetvédelem
A világgazdasági válság és az orbáni gazdaság- és társadalompolitika súlyos helyzetbe juttatta az országot.
Ilyen körülmények között luxusnak tűnhet környezetvédelemről,
fenntartható fejlődésről,
zöld energiáról beszélni.
Eközben számos felmérés azt támasztja alá, hogy minden, az említett területekre fordított összeg többszörösen megtérül a nemzetgazdaság egészét tekintve.
Az elmúlt években az volt megfigyelhető, hogy a fejlett országok e paradigma figyelembe vételével alakítják ki jövőbeli elképzeléseiket, terveiket.
Felismerték a zöld gazdaság - válság következtében növekedésnek induló - munkanélküliség enyhítésére gyakorolt hatását.
Hazánkban az Orbán‐kormány politikájának hatására az említett területek háttérbe szorultak,
a környezetvédelem pedig a működésképtelenség közelébe került.
Ennek egyik első jele az önálló környezetvédelmi tárca megszüntetése volt,
majd további káros lépések után eltörlésre került a zöld ombudsman intézménye is.
Természeti értékeink, erőforrásaink megbecsülése
Az Orbán-kormány hatalomra jutása óta folytatott felelőtlen gazdaságpolitikájának eredményeként soha nem látott mértékű megszorításra került sor a környezetügyi intézményrendszerben.
Az elvonások és zárolások miatt teljeséggel ellehetetlenültek a nemzeti parki igazgatóságok, a zöldhatóságok,
amelyek így nyilvánvaló módon nem tudták még kötelező feladataikat sem teljesíteni.
Célunk nemzeti parkjaink fejlesztése,
természeti kincseink, vízkészletünk
és épített környezetünk fokozott védelme,
hazánk biodiverzitásának megőrzése,
világörökségünk kiemelt kezelése.
Kezdeményezni fogjuk a hulladékgazdálkodási rendszer európai normákon nyugvó visszaállítását,
a civil-, szakmai szervezetek és szakmai fórumok javaslatainak figyelembevételével.
Megszüntetjük azt a teljességgel elfogadhatatlan gyakorlatot, mely szerint társadalmi párbeszéd nélkül kerüljenek elfogadásra ilyen horderejű törvények és azok módosításai.
Ezen túlmenően szükség van a zöld civilszervezetekkel való szorosabb együttműködés kialakítására,
akár az állami feladatok ellátása terén is.
Nélkülözhetetlennek tartjuk továbbá a közmédia sokkal erőteljesebb környezetvédelmi felelősségvállalásának elősegítését.
A kereskedelmi médiumok esetében pedig szigorú feltételként kell, hogy szerepeljen a fenntartható fejlődés gondolatrendszerének közvetítése.
Nem választási ígéretnek szánjuk, hanem valóban érvényesíteni is kívánjuk a zöld szempontokat, mind a közbeszerzéseknél,
mind az európai uniós projekteknél.
Környezet és egészség
Az alkotmányos berendezkedés újjáépítése során kiemelten kívánjuk kezelni a magyar állampolgárok egészséges környezethez való jogát.
Világszerte a halálozások jelentős részét okozó betegségek kiváltó tényezőjeként sorolják fel a dohányzást és a légszennyezést.
Nem hagyhatjuk figyelmen kívül a hazánkban kialakult pollenhelyzetet sem.
Ma Magyarországon „parlagfű-vészhelyzet” van,
a parlagfű pollenje okozta helyzet katasztrofális.
A magyar lakosság egyötöde, 2 millió ember szenved parlagfűhöz kapcsolt allergiás, illetve asztmás megbetegedésben.
A kialakult helyzet azonnali lépések megtételét teszi szükségszerűvé.
Valós eredményt csak társadalmi összefogással tudunk elérni.
A parlagfű kérdés milliókat érint
Felkészülni a klímaváltozásra
A környezetvédelem,
az egészséges életmódra való nevelés közös ügyünk, közös felelősségünk.
Napjainkban, amikor is a bizonytalan kimenetelű klímaváltozás zajlik, még fokozottabban igaz, hogy a „zöld tudat”, a környezettudatos gondolkodás nem csupán lehetséges alternatíva, hanem az egyetlen lehetőség a fenntartható fejlődés irányába,
ezzel biztosítható az egészséges életet adó környezet is a társadalom részére.
El kell érni, hogy a lakosság többsége számára az egyik legfőbb emberi érték az egészség legyen,
hogy az egészség megőrzéséért, a környezet védelméért készek is legyenek tenni.
Tenni pedig csak akkor tudnak, ha ismerik az egészséget és környezetet károsító hatásokat,
ha tudják, hogy ezeket milyen módon csökkenthetik, vagy szüntethetik meg,
és ha ismerik az egészséges környezet kialakításához szükséges eszközöket is.
Éppen ezért egyik legfontosabb feladatunk a környezetvédelemre,
az egészséges életmódra való nevelés,
a mélyen megrögzött szokások átalakítása.
A klímaváltozás korunk egyik legmeghatározóbb környezeti jelensége, amely rövid és hosszú távon is befolyásolja életünket, mezőgazdaságunkat, természeti értékeinket.
Egy felelős kormánynak a klímaváltozáshoz való alkalmazkodásra fel kell készíteni a gazdaságot és a társadalmat,
és a klímaváltozás csökkentésére is komoly programokkal kell rendelkeznie.
6. Mindannyiunk Magyarországa
6.1. Az oktatás a modernizáció és a társadalmi integráció alapja
Az oktatás az ország jövőjének az alapja
A Demokratikus Koalíció álláspontja, hogy a magyar gazdaság fenntartható fejlődésének, a foglalkoztatottság és a lakosság életszínvonala és életminősége folyamatos növelésének alapvető feltétele az oktatás korszerűsítése,
minden fiatal számára esélyt biztosító fejlesztése.
Csak modern és színvonalas oktatás teszi lehetővé Magyarország világgazdasági, ezen belül uniós kapcsolatainak kiaknázását.
A Demokratikus Koalíció ezért az oktatást stratégiai ágazatnak tekinti.
Meggyőződésünk az is, hogy nem az oktatás forrásainak csökkentése,
hanem – még a válság ellenére is – a költségvetési támogatások növelése indokolt.
Az oktatás nem az államé vagy a kormányé, hanem az iskolapolgároké, a diákoké és pedagógusoké, a szülőké.
Működésének alapja a gyermek mindenek felett álló érdeke.
Olyan oktatási rendszert akarunk, amely minden gyermek és fiatal számára méltányos oktatást nyújt,
amely megalapozza az egész életen át tanuló társadalmat.
Ebben a században minden eddiginél inkább a közös műveltség, a felhasználható tudás lesz egy társadalom sikerének alapja,
ezért álláspontunk szerint az oktatás fejlesztése közös nemzeti cél.
Szétzilált oktatási rendszer
A jobboldali kormány, a szélsőjobboldal támogatásával, módszeresen veri szét a rendszerváltás időszakában kialakult demokratikus oktatási rendszert.
Megnöveli a kormányzat hatalmát a szakmai autonómiákkal, a helyi közösségekkel és az oktatási rendszer felhasználóival szemben.
A kormányzati törekvések mögött világos társadalmi kép áll: a jó oktatás olyan kiváltság, amelyben csak az általuk arra érdemesnek véltek részesülhetnek.
A szelektív rendszer a többieknél is jobban sújtja az eddig is hátrányos helyzetben lévő roma, szegény és kistelepülési gyerekeket.
Új oktatáspolitikára van szükség
A Demokratikus Koalíció olyan oktatási rendszert akar, amelynek célja a gyermekek sokoldalú képességének és tehetségének kibontakoztatása,
a sikeres élethez és munkavégzéshez szükséges kompetenciák megalapozása,
a személyiség fejlődésének támogatása.
Olyan gyermekközpontú oktatást, ahol a kreativitás, a közös tevékenység, a szellemi és fizikai aktivitás, a modern technológia eszközeinek felhasználása az önálló gondolkodásra és interaktivitásra nevel.
Olyan oktatást, amely minden diák számára esélyt teremt,
nem növeli, hanem csökkenti a társadalmi háttérből következő hátrányokat.
Ezért a következő céloknak már a demokratikus Magyar Köztársaság helyreállításának első, legnehezebb éveiben prioritást kell kapniuk.
6.1.1. Esélyteremtő oktatás
Ne a születés határozza meg a gyermek esélyét!
Minden gyermeknek biztosítani kell a jó színvonalú oktatáshoz való hozzáférést.
A társadalmi háttér ne határozhassa meg döntően a diákok eredményeit és esélyeit.
Teljes bölcsődei, óvodai ellátás
Már a gyerekek első évei is nagyon fontosak, ezért szükséges a bölcsődei férőhelyek számának bővítése,
első lépésben koncentráltan a hátrányos helyzetű régiókban.
Célunk, hogy először itt, majd fokozatosan országos szinten minden igénylő számára biztosított legyen a bölcsődei ellátás.
A szociálisan rászorultak számára ehhez az állam biztosítsa a szükséges forrást.
Növelni kell a civil kezdeményezések és más, nem állami szereplők lehetőségeit a kisgyerekkori ellátásban.
Sok helyen a családi napközik rendszere nyújthat esélyt.
Óvodaépítési programmal biztosítjuk, hogy minden gyereket 3 éves korától beírathassanak az óvodába.
Az iskolaérettségről azok döntsenek, akik ismerik az gyereket: a szülő és az óvodapedagógusok.
Korai szűrés, fejlesztés
A Demokratikus Koalíció az egészségügyi és szociális problémák kezelésére minden családot elérő korai szűrő és fejlesztési rendszer kiépítését tartja szükségesnek.
Fontosnak tartjuk, hogy folyamatos együttműködés alakuljon ki az oktatás intézményei valamint a gyermekvédelmi szervezetek és a szociális ellátó hálózat között annak érdekében, hogy minden nehéz helyzetben lévő gyermek szakszerű és sokoldalú segítséget kaphasson.
A hátrányos helyzetű diákokat az útravaló program, a tanodák és az ösztöndíj programok újraindításával támogatjuk.
Befogadó oktatási rendszer
A Demokratikus Koalíció olyan befogadó oktatási rendszert támogat, ahol nem különítik el a hátrányos helyzetű, a roma és a sajátos nevelési igényű diákokat,
ahol kialakul az inklúzió intézményi kultúrája és pedagógiai gyakorlata, iskolán belüli és kívüli támogató rendszere,
és létrejön az együttnevelést támogató társadalmi hangulat.
Célunk a kisebbségek kulturális értékeinek a nemzeti kultúrafelfogásba emelése,
ideértve a történelmi nemzetiségek, kisebbségek, romák, migránscsoportok kulturális identitását.
A megfelelő szakmai háttérrel végrehajtott integráció nemcsak a nehéz szociális helyzetű diákok számára előnyös,
hanem az összes tanuló számára kedvezőbb fejlődési környezetet hoz létre,
nem hátráltatja, hanem serkenti a jó teljesítményű diákokat is.
A befogadó oktatási rendszer minden diák számára a neki megfelelő oktatási lehetőségeket nyújtja.
Ezért szükséges a gyógypedagógiai és iskolapszichológus szakmai hálózat- és ellátórendszer újjászervezése.
A befogadás elsősorban pedagógiai feladat, ezért kiterjesztjük a pedagógusokat támogató integráló pedagógiai rendszert.
Biztosítjuk a települési és térségi szintű esélyegyenlőségi tervezést
és a deszegregációt elősegítő jogi környezet kiépítését.
Fel kell készíteni a szülőket a gyerekek tanulásának támogatására,
illetve bevonni őket az intézmények életébe.
6.1.2. Használható tudás, gyermekközpontú oktatás
Használható tudás nyitott, innovatív oktatással
Az oktatás célja az, hogy a fiatalok sokoldalúan használható tudást kapjanak,
és kialakuljanak az egész életen át tartó tanulást megalapozó kulcskompetenciák.
Kompetencia alapú oktatás
Helyreállítjuk a NAT-ot
Megszüntetjük a kötelező hitoktatást
Minden diák különböző, ezért elutasítjuk a pedagógiai uniformizálást,
a bürokratikus túlszabályozást.
Gyermekközpontú oktatási módszerekkel, differenciáló pedagógiai gyakorlattal támogatjuk a kompetenciaalapú programok folytatását, mivel ennek eredményeképpen javult a tanulók olvasási és számolási készsége.
A Demokratikus Koalíció támogatja az innovatív pedagógiai tevékenységeket,
a fejlesztésközpontú Nemzeti Alaptanterv helyreállítását.
A “politikai nevelést” szolgáló, szélsőséges tartalmaknak semmi keresnivalójuk az alaptantervben.
Az iskolák, diákok és pedagógusok sokszínűségét elismerő és támogató fakultatív kerettantervekre,
versengő és választható tankönyvek és taneszközök rendszerére van szükség.
Káros, ha az állami beavatkozás a diákok, szülők és pedagógusok lelkiismereti szabadságát sérti, ezért meg kell szüntetni a kötelező hit‐ és erkölcstant.
A gyermekek világnézeti nevelésének kérdésében kizárólag a család dönthet.
Demokratikus oktatás nem képzelhető el a diákok, pedagógusok és szülők jogainak tiszteletben tartása nélkül.
Meg kell erősíteni a szülői érdekképviseleteket, diákönkormányzatokat, diákszervezeteket is.
A nyelvtudás és a kreativitás kibontakoztatása
Művészeti oktatás, tehetséggondozás
Garantálni kell legalább egy idegen, elsősorban az angol nyelv hatékony elsajátítását.
Ezért fenn kell tartani a nyelvi előkészítő évfolyamokat,
és ki kell terjeszteni az angol- magyar két tanítási nyelvű képzést.
A korszerű módszerek, lehetőségek felhasználásával (távoktatás, közösségi tanulás) a hátrányos helyzetű, leszakadó régiókban élő gyermekek és felnőttek számára is meg kell teremteni a nyelvoktatásban való részvétel lehetőségét.
Továbbra is állami feladatnak tartjuk a színvonalas művészeti oktatás fenntartását.
Jelentős többletértéket hozhat létre az oktatási és a közművelődési, kulturális intézmények együttműködése,
az Általános Művelődési Központok hagyományának folytatása.
A civil kezdeményezés jó példájaként az innovatív Nemzeti Tehetség Program 2009 óta teremt esélyt arra, hogy minél több diák kapjon segítséget különleges tehetsége kibontakoztatásához.
Támogatjuk a civil innovatív pedagógiai kezdeményezéseket.
Az oktatás feladata továbbá, hogy gyakorlatorientált képzéssel és a tanórán kívüli támogatással – ide értve a felnőtteket is – fejlessze az informatikai ismereteket,
elősegítve az információs társadalom létrejöttét,
a digitális esélyegyenlőséget.
6.1.3. Alkotó, szabad pedagógusok
Felkészült és elhivatott pedagógusok
Az új oktatáspolitika a pedagógusok felkészültségére és elhivatottságára,
az óvodák, iskolák, kollégiumok szakmai autonómiájára épít.
A gyakorlati hasznosságra koncentráló, a világra nyitott, befogadó szellemű pedagógusképzési és továbbképzési rendszerre van szükség.
Az osztatlan tanárképzést annak ismeretében szükséges értékelni, hogy javította‐e a pedagóguspálya vonzerejét és a képzés minőségét.
Az általános és középiskolai tanárképzés mesterséges szétválasztását elutasítjuk.
Álláspontunk szerint éppen az óvodapedagógus‐ és tanító képzés mesterszintre emelése javíthatja az oktatók felkészültségét.
Indokoltnak tartjuk a pedagógusjelöltek alkalmassági vizsgálatát.
A Demokratikus Koalíció szerint a pedagóguspálya vonzerejének növelése és a jó teljesítmények ösztönzése érdekében kulcsfontosságú a pedagógus bérek fokozatos növelése,
a más ágazatokhoz képesti bérhátrány csökkentése
és a többletteljesítmények elismerése.
Minőségi pedagógusmunkát csak szabadon, autonóm közösségekben lehet végezni,
ezért helyre kell állítani az iskolák pedagógiai szabadságát,
a tantestületek jogosítványait a szakmai döntésekben és a vezetők kiválasztásában.
Nincs szükség arra a bürokratikus és megalázó minősítési rendszerre, amivé az életpálya modell fajult.
Minőséget jobban megbecsült pedagógusoktól várhatunk
Támogatjuk, hogy az oktatás minőségét és méltányosságát nyilvános, hatékony és kötelező minőségfejlesztési és teljesítménymérési rendszer, szaktanácsadás, támogató szolgáltatás biztosítsa.
Az állami felügyelet szerepe kizárólag a szabályszerű működés ellenőrzése
és az esetleges jogsérelmek orvoslása.
6.1.4. Összetartó iskolarendszer
Visszaállítjuk a 18 éves tankötelezettséget!
Az új oktatáspolitika célja a zsákutcás képzések megszüntetése,
az 1-6. osztály képességfejlesztő jellegének erősítése,
a korai szelekció visszaszorítása,
minden diák számára használható tudás és szakképzettség biztosítása,
az egész életen át tartó tanulás feltételeinek megteremtése.
A kirekesztő oktatáspolitika egyik jelképértékű döntése az iskolakötelezettség korhatárának leszállítása
A Demokratikus Koalíció szerint helyre kell állítani a 18 évig tartó tankötelezettséget.
Célunk, hogy minden diák szakképzettséget vagy középiskolai végzettséget szerezzen.
Az oktatás méltányossága érdekében
és azért, hogy elég idő jusson a kezdeti években az alapképességek kialakítására, támogatjuk a többszöri, indokolatlan szelekció visszaszorítását az iskolafokok közötti váltásban.
Ösztönözzük a 12-13 osztályos, automatikus továbbhaladást biztosító, minden diáknak középiskolát vagy szakképzettséget adó komprehenzív iskolák, iskolaszövetségek fokozatos, lépésről lépésre tartó kiépítését.
Az egységes, felvételiként is szolgáló érettségi alapvetően bevált, ezért fenntartása indokolt;
vissza kell állítani a szakközépiskolai érettségi egyenrangúságát.
Az oktatás irányítása és finanszírozása akkor szolgálja a gyerekek érdekét, ha a döntések az óvodákhoz és iskolákhoz közel, a helyi közösségek bevonásával,
szakmai szempontok alapján születnek meg,
kiszámítható pénzügyi feltételek mellett,
és ha nem okozzák az esélykülönbségek növekedését.
Önkormányzatok és helyi közösségek részvétele az oktatásban
Támogatjuk, hogy az iskolák – esetleg a kollégiumok - fenntartása a centralizált, átpolitizált és bürokratikus állam helyett az igénybe vevőkhöz a legközelebb lévő önkormányzatok feladatát képezze.
Az oktatás egyenletes színvonalát, a hozzáférést, az egyenlő esélyeket szigorú és ellenőrzött törvényi szintű szakmai szabályok biztosítsák.
Széleskörű intézményi autonómiát biztosítva támogatjuk és ösztönözzük az oktatási intézmények (óvodák, iskolák) integrált, tartós társulás keretében történő fenntartását, akár kistérség egészének területén.
Szükségesnek tartjuk, hogy a pedagógusok, szülők és diákok képviselői bekapcsolódhassanak a döntésekbe.
Az oktatás finanszírozásához méltányos, kiszámítható önkormányzati támogatásra,
az önállóságot biztosító saját önkormányzati bevételekre van szükség.
Indokolt esetben kiegészítő (pl.: szociális többletfeladatokhoz) és integrációt ösztönző támogatást kell az iskolák fenntartásához biztosítani.
A Demokratikus Koalíció nyitott arra, hogy középtávon a társulási rendszer előrehaladtával, az integráció megerősödésével, széleskörű társadalmi egyeztetéssel a fenntartói rendszer elmozduljon az Oktatási és Gyermekesély Kerekasztal javaslatai között felvetett kistérségi fenntartás irányába.
Csak az olyan, állami feladatot átvállaló egyházi, civil és magánintézmény kaphat állami finanszírozást, amely részt vesz a hátrányos helyzetű diákok nevelésében, oktatásában is.
Ugyanakkor stabil finanszírozási feltételeket kell kialakítani az innovatív vagy esélyteremtő szerepet játszó nem állami-önkormányzati intézmények számára is.
6.1.5. Korszerű szakképzés
A szakképzés adjon mesterségbeli tudást és továbbfejlődési lehetőséget
Négyéves szakképzés
Zsákutcának tekintjük a szakképzés idejét csökkentő, tartamát kiüresítő politikát.
A Demokratikus Koalíció szerint a szakképzésben biztosítani kell a szaktudás megújítását lehetővé tevő közismereti képzés (beleértve informatikát és nyelvet is) megfelelő arányát,
ezért helyre kell állítani a négyéves szakiskolát.
A szakma jellegéhez és a tanulók igényeihez igazodó, rugalmas képzési modellekkel lehet biztosítani a gyakorlati, az elméletei és a közismereti képzés összhangját.
A szakközépiskola rangjának visszaállítása
A szakközépiskola egyenértékű középiskolai jellegét fenntartva kell lehetőséget teremteni a szakmai képzés gyakorlatorientált fejlesztésére.
A korábbi felsőfokú szakképzés felsőoktatásba kerülésével szükségessé vált az érettségit követő emelt szintű középfokú szakképzés (technikumok, akadémiák) önálló szabályozása.
A szakképzésben támogatjuk a munkaadók és munkavállalók képviselőinek bevonását a képzési tartalom, a vizsgakövetelmények meghatározásába, a gyakorlati képzés szervezésébe,
de elvetjük a kamarák monopóliumát.
A következő évek feladata az Európai Képesítési Keretrendszerbe illeszkedő, moduláris és kompetencialapú OKJ kiépítése.
A szakképzésben fontos szerepe van az állami‐önkormányzati, a civil és vállalkozói fenntartású intézményeknek is.
A képzés szektorsemleges finanszírozásának és fejlesztésének összehangolását regionális képzési bizottságok végezhetik el.
6.2. Európai felsőoktatás
A felsőoktatás a modernizáció bázisa
Az európai szintű, versenyképes, minőségi tudást biztosító, szilárd alapokon álló, mindenki számára elérhető, kritikus gondolkodást előtérbe helyező, az innovatív tudományos kutatást folytató felsőoktatás nélkül nem képzelhető el modern, gazdaságilag erős, demokratikus alapokon álló, társadalmilag összetartó Magyarország.
A magyar felsőoktatást az európai felsőoktatás részének tekintjük.
A modern, korszerű ismereteket közvetítő, a tudományos kutatás bázisát jelentő felsőoktatás természetes állapota a szabadság.
Az oktatás és a tanulás szabadsága teszi az egyetemeket és főiskolákat valódi szellemi műhellyé.
A Demokratikus Koalíció ezért elutasítja a kormány bürokratikus irányítási, ellenőrizési és korlátozó törekvéseit.
A minőség garanciája az autonóm működés.
Magyarországon nőtt a diplomás fiatalok aránya,
de ez még nem kielégítő.
Az ország modernizációs érdekei azt követelik meg, hogy ne leépítsük, ne korlátozzuk,
hanem bővítsük és korszerűsítsük a hazai felsőoktatás rendszerét.
Az európai megoldások mellett állunk – bolognai rendszer, ERASMUS- program
Eltöröljük a hallgatói szerződéseket
A magyar felsőoktatás jövője Európában van.
A magyar diákok szabadon választhatnak, hogy Magyarországon vagy az Unió más országában folytatnak-e felsőfokú tanulmányokat.
Azok befejezése után pedig az Unió egységes munkaerőpiacán vállalhatnak munkát.
Ez megköveteli, hogy a jól bevált európai mintákat kövessük.
A képzés felépítésében és a működés modelljeiben egyaránt a bolognai rendszer mellett állunk ki,
még akkor is, ha annak nyilvánvalóan vannak további finomításra, pontosításra szoruló elemei.
Meggyőződésünk, hogy helyes volt Magyarországnak bekapcsolódnia a bolognai folyamatba.
Ez a közös felsőoktatási rendszer, a nemzeti határokon túllépő tanulás, oktatás, munka, a hallgatói mobilitás nagymértékben hozzájárul a tényleges európai integrációhoz.
A magyar felsőoktatás akkor lesz sikeres, ha nem a magyar fiatalok menekülnek külföldre tanulni, hanem mi vagyunk képesek diákokat, hallgatókat ide vonzani.
A külföldi résztanulmányok természetesen fontos szerepet játszanak a mai felsőoktatásban,
a magyar diákok számára pedig különösen fontos az itt megszerezhető tapasztalat,
ezért Magyarországnak szerepet kell vállalni az ERASMUS rendszer fenntartásában és továbbfejlesztésében.
Elfogadhatatlan és megszüntetendő, hogy az állami finanszírozású helyeken tanulmányokat folytató hallgatókat szerződéssel kötelezzék itthoni munkavállalásra.
A Demokratikus Koalíció eltörli a hallgatói szerződések rendszerét,
a megkötött szerződéseket semmisnek nyilvánítja.
6.2.1. Közös haszon és közös finanszírozás a felsőoktatásban
A felsőoktatás expanzióját a világon sehol sem tudják kizárólag állami forrásokból finanszírozni.
Az elmúlt 10 évben – igaz eltérő mértékben, de Európában is lényegében mindenütt - megnőtt a magántőke szerepe és aránya a felsőoktatás finanszírozásában.
Ez a trend nálunk is megfigyelhető.
Ugyanakkor Magyarországon a felsőoktatás finanszírozása, a költségtérítések, egyéb díjak és költségek rendszere nem átlátható.
A szabályok kiszámíthatatlanok, értelmetlenek,
az állam, illetve a kormány pillanatnyi érdekei és döntései határozzák meg, hogy ki, mit és mennyiért tanulhat.
A jelenlegi rendszerben az állami támogatás nem a legszorgalmasabb
és nem az arra legjobban rászoruló diákokhoz kerül.
Méltányos tandíj,
esélyteremtő ösztöndíj
A Demokratikus Koalíció világos szabályokon alapuló, átlátható és kiszámítható, igazságos és esélyteremtő tandíj
és ösztöndíj mellett áll ki.
Tudjuk, hogy a jelenlegi finanszírozási rendszer már korábban sem biztosított tényleges esélyegyenlőséget.
Az állami finanszírozású helyekre a magasabb státuszú családokból jövő hallgatók a többieknél jóval nagyobb eséllyel jutnak be.
Mindennek ismeretében a Demokratikus Koalíció azt hangsúlyozza, hogy az állam nem vonulhat ki a felsőoktatás finanszírozásából,
az „önfenntartó felsőoktatás” átgondolatlan ötlete súlyosan sérti az esélyegyenlőség és a társadalmi igazságosság elvét.
Sőt, az államnak növelnie kell a felsőoktatásra fordítandó összeget,
s biztosítania kell az állami fenntartású felsőoktatási intézmények működését.
Ma lényegében egyfajta sajátos „tervalku” keretében történik a források elosztása.
A Demokratikus Koalíció ehelyett a szolidaritás
és a verseny elvére épülő finanszírozási rendszer kiépítését javasolja.
A felsőoktatás finanszírozásának az állami támogatás melletti
másik alappillére az az általános tandíj‐, ösztöndíj- és diákhitel-rendszer,
amely véget vet a jelenlegi államilag finanszírozott helyeken, illetve költségtérítéssel vagy újabban önköltségesen tanuló diákok közötti, súlyosan méltánytalan különbségeknek.
Méltányos, ha az egyén maga is befektet a felsőfokú tanulmányaiba,
ezért az első két szemeszter költségeit az állam finanszírozza (azaz tandíjmentes),
majd ezt követően mindenkinek hozzá kell járulnia saját felsőoktatási tanulmányai költségeihez,
a tandíjmentességre jogosultak szűk körének kivételével.
A tandíj egyértelműen a minőséget szolgálja,
hiszen aki fizet, az megkövetelheti a minőségi oktatást és szolgáltatást.
Ösztöndíjrendszer – a szociális helyzetre
és a teljesítményre
Ugyanakkor a tandíj rendszerét össze kell kötni egy megalapozott állami ösztöndíjrendszerrel, amely egyrészt tekintettel van a hallgató szociális helyzetére, a szegényebb sorsú diákokra, a nehezebb sorsú családokra,
másrészt pedig a tanulmányi teljesítményre.
Ez az átfogó rendszer, kiegészítve a hátrányos helyzetűek felsőoktatásba kerülését támogató programokkal,
érdemben képes valóban növelni a társadalmi mobilitást.
Kutatási támogatások,
magán befektetések
Ezzel párhuzamosan az egyetemek állami bevételei között növelni kell a valós teljesítmény alapján, pályázati úton megszerezhető tudományos, kutatási támogatások arányát.
Ösztönözni kell az üzleti szféra és a felsőoktatás közötti együttműködést,
az egyetemek és a nem egyetemi kutatóintézetek közötti együttműködést,
illetve a felsőoktatási fejlesztésekbe és képzésbe való magánbefektetéseket.
A főiskolák és egyetemek gazdasági önállóságát növelni kell,
miközben erős garanciák kellenek az intézmények által kezelt állami vagyon védelmére,
az állami források hatékony felhasználására.
Ugyanakkor a felsőoktatás racionális működtetése megköveteli az akadémiai és a gazdasági vezetés szétválasztását.
Minden felsőoktatási intézmény esetében szükség van olyan gazdasági testületekre, amelyek felelősen és racionálisan irányítják az intézmény létszámgazdálkodását, a befektetéseket, a vagyongazdálkodást.
Mindebből következően a felsőoktatási intézményrendszert nem kell és nem is lehet állami döntésekkel átalakítani,
a szükséges átalakításokat és változásokat a minőségi verseny, a piac fogja kikényszeríteni.
A Demokratikus Koalíció azt vallja, a magyar társadalom érdekeit az szolgálja, ha a felsőoktatást a verseny, a minél jobb teljesítmény elve irányítja és szabályozza.
Ez egyben azt is jelenti, hogy véget kell vetni annak az értelmetlen vitának, miszerint sok vagy kevés felsőoktatási intézmény van Magyarországon,
illetve annak a felfogásnak, amely adminisztratív, hatalmi eszközökkel végrehajtott integrációs döntésektől várja a megoldást.
6.2.2. A tanulás és az oktatás szabadsága
Az egyetemi autonómia jelentősége
A világon mindenütt arról szól a felsőoktatás, hogy minél többen tanuljanak,
minél sokszínűbb legyen a képzés,
mindenkinek találjuk meg a helyét.
Ma Magyarországon ez nem így van.
A Demokratikus Koalíció felsőoktatási programjának egyik legfontosabb célkitűzése, hogy minden megfelelő felkészültségű érettségizett kapjon esélyt a felsőoktatásba való bekerülésre,
és a felnőttek is térhessenek vissza az egyetemekre és főiskolákra.
A felsőoktatásban való részvétel nem lehet kevesek privilégiuma,
nem állhat csak azok számára nyitva, akik meg tudják azt maguknak anyagilag engedni.
A Demokratikus Koalíció olyan felsőoktatási rendszert akar, amely mindenki számára nyitott,
nem központilag irányított, nem központilag meghatározott és szétosztott keretszámok mentén működik,
hanem a hallgatók választása határozza meg azt, hogy melyik intézménybe iratkoznak be.
A hallgatók számára a tanszabadság azonban nemcsak az intézményválasztás szabadságát jelenti,
hanem azt is, hogy az intézményen belül rugalmasan alakíthatják tanulmányi pályájukat,
illetve rugalmasan konvertálhatják át más intézményben szerzett tudásukat.
Tanszabadság
Akkreditáció, minősítő rendszer
A felsőoktatás minősége csak akkor biztosítható, ha az egyetemek és főiskolák autonóm alkotó, kutató közösségként működnek.
Az oktatási folyamat tartalmáról autonóm módon az egyetemek szenátusa döntsön,
amelynek legyenek külső, köztük külföldi tagjai is.
\A szenátus a tanszabadság letéteményese.
A felsőoktatási intézmények autonómiájának ki kell terjednie a valódi tudományos teljesítményt elismerő, a nemzetközi mintákat követő minősítési rendszerre is.
Ezzel egyidejűleg meg kell szüntetni a felsőoktatás akkreditációjának kormányzati megszállását,
formális, papírok íratására épülő teljesen értelmetlen rendszerét,
s helyette az oktatás, kutatás érdemi, hosszabb részvételt igénylő minősítő rendszerét szükséges kidolgozni és bevezetni.
A felsőoktatásban az európai példákat követve a tudományos kutatás mellett
kiemelt jelentőséget kell tulajdonítani a magas színvonalú oktatásnak, tanításnak.
Éppen ezért a Demokratikus Koalíció sürgeti egy szakmai alapokon álló, független, teljesítményorientált és rendszeres értékelési rendszer megteremtését és következetes bevezetését.
6.2.3. Egész életen át tartó tanulás
A tanuló társadalom
A változó társadalmi igények és a jelenlegi kirekesztő oktatáspolitika egyaránt indokolja a második esély iskoláinak megerősítését,
a folyamatos szakmai képzést
és az életminőséget javító oktatást.
Nagy létszámú képzési programok indítását tartjuk szükségesnek az általános iskolát be nem fejező, illetve a szakképzettséget vagy érettségit nem szerző fiatal felnőttek számára az alapvető kompetenciák pótlására.
A felnőtt szakképzés területén támogatjuk az iskolarendszerű és felnőttképzés közötti határok lebontását,
a szektorsemleges versenyfeltételek megteremtését.
A közmunka‐ program keretében javasoljuk a 4 + 1 napos munka és oktatás módszerének alkalmazását
Ösztönözzük a közművelődési rendszer és a civil szervezetek keretében zajló kulturális és általános célú felnőttképzési tevékenység elismerését és stabil finanszírozását.
A “tanuló társadalom” létrejöttét támogathatja az átlátható, szektorsemleges finanszírozási rendszer létrehozása,
az állami oktatási intézmények bevonása a felnőttképzésbe,
a felnőtt felsőoktatás támogatása.
6.3. Szociális védelem
Több felelősség fenn, több lehetőség lenn
Magyarország ma jelentős társadalmi különbségekkel terhelt, szociális válságjelenségektől szenvedő ország.
A szociális kiadások korábbi rendjének és szintjének automatikus visszaállítását azonban - a tapasztalatok, és a gazdasági okok miatt ‐ nem ígérhetjük.
Ugyanakkor a Demokratikus Koalíció szembeszáll a szociális előítéletekkel, vissza kívánja állítani a szociálpolitika piacgazdasági egyenlőtlenséget korlátozó, a hátrányokat megelőző-orvosló és az esélyegyenlőséget elősegítő értelmét.
Ellentétben az Orbán kormánnyal, amely a szociálpolitikát a szegénység, a hátrányos helyzet, a ‐ szerintük ‐ helytelen életvitel büntetésére használja,
a Demokratikus Koalíció a társadalmi szolidaritás, a „több felelősség fent és több lehetőség lent” elvét vallja.
Persze a ”több lehetőség” megragadása nem nélkülözheti az egyéni felelősségvállalást és cselekvést.
A szociális veszteségek gyors kárpótlására nincs lehetőség,
de lehetséges és szükséges is a társadalmi párbeszéd a társadalom szociális helyzetéről és a méltányos megoldásokról.
6.3.1. Nyugdíjügyek
Fenntartható nyugdíjrendszer
Az alacsony születésszám és foglalkoztatási szint miatt a nyugdíjrendszer alapkérdése a fenntarthatóság.
Ezt szolgálta a magánnyugdíj-pénztári rendszer kialakítása,
a nyugdíjkorhatár fokozatos emelése
és a nyugdíjba vonulást késleltető kiegészítő intézkedések.
A nyugdíjrendszer fenntarthatóságára a szakmai és társadalmi szereplőket tömörítő Nyugdíj Kerekasztal érdemi alternatívákat dolgozott ki.
Államadósság csökkentés a nyugdíjkasszából
A kormányváltás után ez a felhalmozott tudás nem hasznosult.
Megszűnő társadalombiztosítás, szociális ellátottá váló nyugdíjasok
A kormányzati politikában nem a fenntarthatóság lett a meghatározó szempont,
hanem a nyugdíjkassza az államadósság csökkentésének egyik forrásává vált.
Mindennek súlyosak a társadalmi következményei.
A választási ígéretekből az inflációkövető nyugdíjemelés maradt,
a magánnyugdíj‐pénztári pillért felszámolták,
a nyugdíjjárulékot megemelték.
A nyugdíjrendszer biztosítási alapú ellátottjainak száma ugyanakkor több mint 700 ezerrel csökkent,
3000 milliárd Ft magánmegtakarítást államosítottak.
Visszamenőleges hatállyal megszűnt 450 ezer, átlag 28 év járulékfizetéssel rendelkező egészségkárosodott ember nyugdíjas jogállása,
ők szociális ellátottak lettek.
40 ezer korábbi szolgálati és korhatár alatti nyugdíjas a jövedelme után adót köteles fizetni.
A választási ígéretet megvalósítva lehetővé vált a nők 40 év szolgálati idő utáni, korhatár előtti nyugdíjba vonulása,
de minden más esetben megszűnt a korhatár előtti nyugdíjazás lehetősége.
A korábbi jogosultságok visszamenőleges megszüntetése,
valamint az a tény, hogy az alaptörvényből kikerült a társadalombiztosítás - ami az állami garanciavállalás felmondását jelentette - súlyosan aláásta a nyugdíjrendszerbe vetett bizalmat.
A bizalom visszaszerzése,
a jogosultságok helyreállítása
Rugalmas nyugdíjkorhatár
Legyen ismét rokkantnyugdíj
és korkedvezmény
A jövőben vissza kell szerezni az elveszett bizalmat.
A Demokratikus Koalíció szerint helyre kell állítani a már nyugdíjba mentek nyugdíjas státuszát,
az azzal járó kedvezményekkel,
és lehetővé kell tenni, hogy a megfélemlítéssel és zsarolással a társadalombiztosításba átkényszerített magánnyugdíj-pénztári tagok – önkéntesen- helyreállíthassák magánnyugdíj-pénztári tagságukat.
Úgy véljük indokolt visszatérni a fokozatosan emelkedő nyugdíjkorhatár rugalmas érvényesítéséhez,
lehetővé téve a néhány évvel korábbi nyugdíjba vonulást
valamivel alacsonyabb induló nyugdíj mellett.
A rokkantnyugdíjak ügyében a társadalombiztosítási jellegű egészségkárosodási nyugdíj korszerűsített, munkáltatói és munkavállalói biztosítással kiegészített ismételt bevezetését támogatjuk.
A korengedményes-korkedvezményes nyugdíjak ügyében az MSZOSZ javaslatát, amely ezeknek a jogintézményeknek a munkáltatói forrásbiztosítását indítványozza, támogatható tárgyalási alapnak tekintjük.
Nyugdíjas fogyasztói kosár
A bizalom visszaszerzésének kicsiny, de fontos lépése, hogy a nyugdíjemelés inflációkövető mértékét ne övezze bizonytalanság.
Éppen ezért lehetővé kell tenni, hogy a nyugdíjasok érdekvédelmi szervezeteit az előkészítésbe bevonva,
magas szintű jogszabály határozza meg a nyugdíjas fogyasztói kosár mindenkori tartalmát.
A fogyasztói kosár tartalmának meghatározásakor indokolt külön foglalkozni az egyfőssé váló nyugdíjas háztartások problémáival.
6.3.2. Lakhatás
400 ezer új lakás, sikeres panelprogram
Az emberek legtermészetesebb vágya a saját otthon,
ami jelentősen befolyásolja a gyermekvállalási hajlandóságot is.
A kétezres években a lakáságazatban megindult a fejlődés.
A 2010-ig tartó időszakban a lakásállomány 400 ezerrel, több mint 8%-kal bővült,
és gyakorlatilag megszűnt a mennyiségi lakáshiány.
Az építkezések egész városrészek újjáépítéséhez és településfajtától függetlenül a lakásállomány minőségi megújulásához járultak hozzá.
A lakásépítés mellett 2002-től egyre nagyobb szerepet kaptak a lakáspolitikában a felújítások.
A panelprogram megkérdőjelezhetetlen siker, jelentős hozzájárulás a rezsiköltségek érdemi és tartós csökkenéséhez,
a lakások értéknövekedéséhez
és a lakótelepek arculatának megújulásához.
Az európai uniós források a komplex építészeti rehabilitációs programokat is kivitelezhetővé tették.
Szinte minden nagyváros és számos kisebb település élt a lehetőséggel, hogy európai színvonalú, új kulturális, kereskedelmi, irodai tereket és lakáskínálatot teremtsen.
Rosszul kezelt lakáshitel, lakásépítési mélypont
Mivel a saját tulajdonú lakás megszerzése döntően hitelekből történt, a lakáshitel állomány 2010-re meghaladta a 4000 milliárd Ft-ot,
és az állomány 2/3-a devizahitel volt.
Ez a tény a gazdasági válsággal, majd a magyar fizetőeszközt gyengítő orbáni gazdaságpolitikával karöltve súlyos következményekkel járt.
2010 óta gyorsuló ütemben nőtt a fizetésképtelen adósok száma devizában és forintban egyaránt.
Mára körülbelül 180 ezer adós otthonát érinti a 90 napnál hosszabb elmaradás fenyegető állapota,
és az egyéni tragédiákból fokozatosan a tömeges otthonvesztés társadalmi kockázata és valósága rajzolódik ki.
Mindez annak ellenére alakult így, hogy az Orbán-kormány lakáspolitikája kimerül a devizahitel probléma „kezelésében”.
Komplex lakáspolitika
A következő kormányzati ciklusban megkerülhetetlen a lakhatási kérdések komplex kezelése.
Indokolja ezt a lakásvesztés megelőzése,
a támogatások építés és felújítás közötti megosztásának újragondolása,
a bérlakásállomány növelésének igénye.
Újrakezdési lehetőség
Jelentős árfolyamcsökkenésben nem reménykedhetünk,
tehát a devizaalapu lakáshitelek problémája felszámolásának folyamata még hosszú lesz és további - szabályozási és pénzügyi - állami szerepvállalást igényel.
A jövőbeni intézkedéseknek a még fizetőképes, de nehézségekkel küzdő családok esetében a bankok saját megoldásaira kell és lehet támaszkodni,
állami beavatkozás a fizetésképtelenné vált családok esetében szükséges.
Az eszközkezelő forrásainak bővítésén túl az érintettek saját megoldásait kell ösztönözni,
az adósok mobilizálása viszont azt igényli, hogy az „újrakezdés” esélyének megteremtésére fókuszáljunk, annak feltételeihez járuljunk hozzá.
Foglalkozás a közüzemi tartozásokkal
A lakásvesztéssel fenyegető adósságok nemcsak hitelből fakadnak, hanem egyre jelentősebbek a közüzemi tartozások is.
A korábbi évtizedben már voltak adósságrendezési eljárások, azonban a tartozások rendre újratermelődnek.
Kormányváltás után aligha megkerülhető egy újabb akció elindítása,
de a jövőben az adósságkonszolidáció nem maradhat egyszerű pénzügyi intézkedés.
Az átmeneti krízishelyzeteket kivéve kombinálni kell azt az érintett háztartás rezsiköltségeinek kordában tartását segítő ú.n. intelligens és előre fizetős mérőórák felszerelésével,
végső esetben a kifizethető költségű, új lakás megtalálásának segítésével.
A rezsiköltségek csökkentéséhez vezethet, ha az épületfelújítások támogatására fordítható összegek nőnek.
Megfizethető bérű bérlakások
A magyar lakásállomány 92%-a magántulajdonú.
Az elmúlt évtizedekben az állami támogatásokat is saját tulajdonú lakás megszerzéséhez vehették igénybe az emberek.
A Demokratikus Koalíció azt kezdeményezi, hogy a következő kormány állami segítséget alapvetően bérlakás építéséhez
és lakbértámogatáshoz nyújtson.
Bérlakásépítéssel az arány gyors megváltoztatására nincs mód,
de 15-25 éves távlatban a 80-20 %-os arány elérését meg kell célozni.
A lakásállomány nagysága – a természetes fogyás pótlása mellett - az ország népességét kiszolgálja.
Hiány van ugyanakkor megfizethető bérű lakásból, de a bérlakáskínálat bővítése nemcsak a közösségi (állami, önkormányzati) szektorban történő befektetésekkel (például városrehabilitációval vagy a fizetésképtelen tulajdonosoktól való vásárlással és szociális bérlakás építéssel) növelhető.
Az európai uniós források az állami és önkormányzati szektor mellett felhasználhatók magántársaságok magasabb használati értékű bérlakás építéséhez is.
Ha a bérlakást építő és üzemeltető társaságok is kínálnak lakásokat, illetve mobilizálják az üres lakásállományt, közelebb jutunk ahhoz, hogy a fiatalok és az alacsony jövedelműek bérlakásban oldják meg lakhatásukat.
A munkavállaláshoz kötött, esetleg a gyermeklétszámmal kombinált magasabb lakhatási támogatással a bérletet mint elérhető és ésszerű lakhatási modellt lehetne elterjeszteni,
ami egyben elősegíti a munkaerő mobilitást is.
Az alacsonyabb jövedelmű, de már nem szociális bérlakást igénylő családok lakhatásának biztosítására lehetőségként figyelembe kell venni a használati jogú lakásszövetkezetek alapítását is.
Újra indított és kiterjesztett panelprogram
A lakótelepek, de különösen a paneles technológiával épült lakótelepek sajátos koncentrálói a tulajdonviszonyok és a magas rezsiköltségek negatív következményeinek.
A jobb anyagi körülmények között élők elköltöztek, a mobilitáshoz anyagi forrással nem rendelkezők maradtak,
a kisjövedelmű, a sokgyermekes lakáskeresők pedig itt találtak otthonra.
Mára a lakótelepeken az átlag vagy az alatti jövedelemmel rendelkező családok a jellemzőek.
Ennek a folyamatnak a következményeként a lakáspolitika kiemelkedően fontos kérdése lett a lakótelepi rezsiköltségek leszorítása.
A korábbi kormányok jó irányt választottak a korszerűsítés ösztönzésével, mert a megtakarítás nemcsak családi,
hanem nemzetgazdasági szinten is jelentkezik.
Az Orbán kormány által az elmúlt években hibernált panelprogramot újra életre kell kelteni.
Új megoldások a társasházak, lakásszövetkezetek szabályozásában
A lakótelepeken élők gondjai azonban nem azonosíthatóak a rezsiköltségek nagyságával.
A műszaki megoldások szükségszerűen kényszerű üzemeltetési közösségeket teremtenek.
Arra, hogy tulajdonszerzéssel ki lesz tagja, a közösségnek nincs befolyása, de bármelyik lakó fizetésképtelensége esetén annak következményeit egyetemlegesen viselniük kell.
Sürgető a közös üzemeltetés újraszabályozása,
mégpedig olyan módon, amely a közösségek cselekvési lehetőségeit bővíti,
de nem sérti az érintettek jogos gazdasági és emberi érdekeit.
A lakótelepek műszaki és társadalmi rehabilitációja racionális társadalmi befektetés.
Egyfelől az általuk elfoglalt, többnyire belső városi területek, a kiépített, jó közlekedési kapcsolatok, infrastruktúra és szolgáltató-rendszer megőrzendő érték,
másfelől az új építésű lakóparkokkal szembeni olcsóbb lakásárak az alacsony keresetűek, többgyermekesek önálló otthonteremtését itt lehetővé teszik.
A társadalmi felemelkedés kézenfekvő térbeli kerete a lakótelep,
családok százezreinek mással - lakópark, családi ház - nem helyettesíthető lehetősége.
A lakótelepek társadalmi rehabilitációja igényel olyan intézkedéseket is, amelyek tágítják a lakótelepi intézményeknek és civil szervezeteknek a családok közösségi beilleszkedését segítő tevékenységét,
és növelik az ott élők biztonságérzetét.
6.3.3. Családtámogatás
A születésszám tartósan alacsony
A családtámogatás szerteágazó, de a rendszerváltás után jól kialakult rendszer, amely a gyermekvárást és - nevelést sokféle jogcímen segíti.
E jogcímek többsége széles kör részére hozzáférhető,
és az ország mindenkori gazdasági helyzetéhez képest a támogatási rendszer nem szűkmarkú.
Mégis, hazánkban a rendszerváltás óta drámaian csökkent az évente született gyermekek száma.
Érdemben nem változtatott ezen sem az adókedvezményként elérhető plusz pénzbeli támogatás,
sem az oktatáshoz kapcsolódó, természetbeni támogatások,
és nem érezhető még az óvoda-bölcsőde kapacitások bővítésének hatása sem.
Adókedvezmény a gazdagoknak, értékvesztő, általános családtámogatás
2010 után az Orbán-kormány erőfeszítéseit újra az adórendszeren keresztül elérhető pénzbeli támogatás növelésére koncentrálta.
A családtámogatásban megjelent 160-170 Mrd Ft plusz azonban nem egyenlően illeti meg a gyermekeket,
a magasabb jövedelműek nagyobb arányban részesülhetnek belőle.
Az adókedvezményekkel szemben más, mindenki számára elérhető ellátások összegét nem növelték (családi pótlék, GYES, GYED, anyasági támogatás),
így azok várhatóan 4 év alatt vásárlóértékük egynegyedét elveszítik.
A gyermekek napközbeni ellátásáért fizetendő díjak - ellentétben a támogatásokkal - folyamatosan emelkednek.
Nők vissza a konyhába?
Sajátos problematikája a családtámogatásoknak a nők és a gyermekvállalás, - nevelés kapcsolatának újraértelmezési kísérlete.
Jó néhány megnyilatkozás, nem is burkoltan, a nőket teszi felelőssé a gyermeklétszám csökkenéséért,
és aszimmetrikus szabályozással próbálja elérni, hogy a hagyományos családmodell és családi szerepfelfogás „visszaerősödjön”, ettől remélve több születendő gyermeket.
Az adókedvezményen keresztüli családtámogatás a szegénység átöröklődését támogatja
Megszűnő adókedvezmény,
növekvő családi pótlék
A családtámogatás pénzbeli jellemzői - mennyire sokrétű, mennyire hozzáférhető, megfelelő összegű-e - a tapasztalatok alapján érdemben nem képesek a demográfiai folyamatokat befolyásolni.
A minőségük, a társadalmi célzottságuk azonban befolyásolja, hogy a megszületett gyermekeknek milyen sorsa lesz,
milyen képességű és lehetőségű új generációkkal számolhat az egész társadalom.
Valljuk, hogy minden gyerek egyenlő.
Ebből az alapfeltevésből kiindulva elutasítjuk az adókedvezményen keresztüli támogatást, mert az a szülő lehetőségeitől és belátóképességétől teszi függővé a gyermek sorsát,
így újratermeli a szegénység, elmaradottság hagyományozódását,
azokat a viszonyokat, amelyek meghaladása kiemelkedő érdekünk és legfontosabb feladatunk.
A családtámogatások esetében meg kell szüntetni az adókedvezményen keresztüli gyermektámogatást.
Összegéből 4 év alatt pótolni kell a gyermeknevelési pénzbeli támogatások értékvesztését,
növelni kell az óvodán-iskolán keresztül elérhető - a képzést, művelődést, társadalmi integrálódást segítő - szolgáltatások és programok támogatását.
A családtámogatás rendszerében a szegénység és a hátrányos helyzet öröklődésének megszakítását kiemelten kell kezelni,
mert ezúton remélhetünk a munkaerőpiacra belépni képes, a társadalmi jövedelemtermeléshez hozzájáruló jövő generációt.
Az alacsony jövedelműek veszteségének ellensúlyozása
Az adókedvezményen keresztüli családtámogatás felszámolása nem eredményezheti azoknak az alacsonyabb keresetű családoknak a jövedelemcsökkenését, ahol a mai rendszer részlegesen igénybe vett kedvezményei is érdemi jövedelemnövekedést hoztak.
A kedvezmények kivezetése vagy több lépcsőben,
vagy az adórendszer átalakításával összhangban történhet,
azaz az átlag és az alatti jövedelmeknél a családi pótlék emelésének és az alacsony jövedelemhez társuló kedvezménynek ellensúlyozni kell az elvesző gyermektámogatást.
A mesterséges fogamzás
és a gyermekgyógyszer ártámogatásának növelése
A térítési díjak emelkedésének ellensúlyozása
A családtámogatás új elemeként a mesterséges megtermékenyítés társadalombiztosítási támogatásában
és a gyermekegészségügyben célszerű lépni.
Előbbit a harmincas- negyvenes életévekre tolódó gyermekvállalás és az ezzel együtt járó fogamzási nehézségek terjedése,
a beavatkozások magas költsége indokolja.
Utóbbi a gyógyszerárak emelkedésével függ össze, ami súlyosan érinti a több gyermeket nevelő családokat.
A támogatás növelése ezen a területen elviselhető költségű, de széles körnek szóló, érdemi könnyítés.
Támogatjuk az abortuszszabályozás jelenlegi fenntartását
s a gyógyszeres művi terhességmegszakítás engedélyezését.
A gyermekintézmények emelkedő térítési díjainak ellensúlyozására speciális, családi jövedelemtől függő támogatási forma bevezetése szükséges.
A szülőket támogató társadalmi környezet
A családpolitikában a népesedési kérdéseknek jóval nagyobb szerepet kell kapniuk a korábbiaknál,
és a pénzbeli támogatásokkal egyenrangúan kell foglalkozni a szülők - nem anyák! - munkahelyi védelmével,
a gyermekneveléshez társuló foglalkoztatási és egyéb kedvezmények szülőközpontú szabályozásával,
és a társadalmi környezet intenzív formálásával.
Az északi országok példája mutatja, hogy a pénzbeli ellátások, a magas színvonalú szolgáltatások mellett milyen nagy szerepe van a gyermekvállalási hajlandóságban a férfiak szülői szerepben történő aktivizálódásának.
Fontos társadalmi feladatot látnak el a fogyatékkal élőket, a tartósan betegeket otthonápolók.
Pénzbeli támogatásukat, oly módon szükséges növelni, amely a munkaerőpiacra történő későbbi visszatérésüket elősegíti.
6.3.4. Szociális ellátás
Fidesz: valódi szociálpolitika helyett rendészeti intézkedések
A szociális támogatások a különböző megélhetési és/vagy életvezetési problémák kezelésére szolgáló pénzbeli támogatások és szolgáltatások,
a létbiztonság és az újrakezdés eszközei.
A rendszerváltás utáni 12 éves baloldali-liberális kormányzás „lenyomata” ezen a területen érhető leginkább tetten.
2010 óta a szociális gondolkodás jellege megváltozott.
Jó néhány, korábban a szociális támogatás körébe tartozó jelenséget ma rendvédelmi kérdésként kezelnek,
vagy a probléma megoldását családi körbe utalták vissza.
A szociális szolgáltatások fejlesztését az intézmények államosításának programja váltotta fel.
Fejlődő szociális szolgáltatások, fejlődő társadalom
A szociális szolgáltatások fejlesztése nélkül a társadalmi állapotok javulása nem érhető el.
A következő években a kívánatos súlypont a munkaerőpiacra történő visszatérés támogatása,
a szegénység hagyományozódási erejének csökkentése,
azaz a gyermekesélyek javítása
és a mélyszegénység legsúlyosabb jelenségeinek orvoslása.
Jelentős változást igényel a szociális szolgáltatások felépítése és irányítása.
Alkalmassá kell tenni sokszínű, egyenként kis létszámot célzó, de összességében a rászorulók többségét elérő, helyi és speciális programokat megvalósító teamek, civil szervezetek befogadására,
mert a mai gyakorlat szerinti, pályázatokból megvalósuló civil kísérletek tapasztalatai lassan és részlegesen jutnak el a döntéshozókig, és nem válnak tömegesen alkalmazott „jó gyakorlattá”.
A segélyezés „korszerűsítése” Orbánéknál
A szociális ellátásokban a szegénység a „segélyezés”, a munkaképes korúak jövedelempótló ellátásainak problematikájaként jelenik meg.
Ezek összege, hozzáférési szabályai, az általuk kiváltott magatartás a vita tárgya,
valamint az ellátórendszer kapcsolata más rendszerekkel, mindenekelőtt a foglalkoztatási és képzési rendszerrel.
Az Orbán-kormány intézkedései az ellátásokhoz való hozzáférés szűkítésére,
összegük csökkentésére
és a szociális jövedelem feletti rendelkezés szabadságának korlátozására irányulnak.
Ez az irányváltás a korábbinál jóval szélesebb kört érint,
hiszen a korábbi segélyezetteken kívül szociális ellátottak lettek például a korhatár alatti rokkantnyugdíjasok is.
Az intézkedések nem a foglalkoztatás bővülését eredményezték,
hanem a szegényedés gyorsulását,
bővülő társadalmi csoportokban.
Indokolt a pénzbeli ellátások rendszerének újragondolása indokolt
A pénzbeli szociális ellátások rendszerének átgondolása, korszerűsítése a munkaerőpiaci részvétel bővítése érdekében indokolt.
Nem tartjuk azonban megfelelő útnak a segélyek mechanikus csökkentését.
Elutasítjuk az érintettek kiskorúsítását a különböző utalványokkal,
a szociális jövedelmek költségvetési és fegyelmezési szempontú plafonját,
indokolt szociális támogatások kölcsönné alakítását.
Ugyanakkor fontosnak tartjuk a célzottság javítását,
elfogadjuk a célzott vagy élethelyzethez kötött támogatások természetbeni formáját,
de ez nem jelentheti a jövedelem fölötti szabad rendelkezés teljes megszüntetését.
Nem hiszünk az „önellátás” érdemi szociális hatásában,
mert megélhetési biztonságot nem teremt,
a munkaerőpiaci részvételt pedig nem segíti.
A szociális biztonság önmagában pénzzel nem teremthető meg.
Éppen ezért a jövedelempótló támogatáshoz való hozzájutásnak a módja a jövő igazi kérdése.
Olyan eljárások alkalmazása, amelyek motivációt teremtenek a tanulásra, munkára és egyúttal gyarapítják az ú.n. kapcsolati tőkét, amelynek révén a helyzet megváltozása tartós lehet.
A készpénzellátások ilyen értelemben történő feltételessé válását szükségesnek ítéljük.
A közmunka a szociálpolitika és nem a foglalkoztatás- politika eszköze
A közmunka mai, foglalkoztatásként felfogott rendszere rendkívül költséges zsákutca.
Ehelyett ismét a szociális ellátórendszer részeként értelmeznénk,
maximális időtartamát csökkentenénk.
A béreket az „egyenlő munkáért egyenlő bér” elve alapján alakítanánk.
Továbbfoglalkoztatásra a helyi önkormányzati fejlesztéseket és a vállalkozások foglalkoztatási kezdeményezéseit támogatnánk,
hogy az érintettek minél nagyobb hányadát minél előbb munkaerőpiaci programok, tranzitfoglalkoztatási lehetőségek, ill. a nyílt munkaerőpiac fogadja be.
Átmeneti intézkedések, kárenyhítés a kormányváltás után
A terjedő és mélyülő szociális problémák miatt kormányváltás után szükség lesz – a szociális rendszerek további sorsától függetlenül – egy katasztrófa-elhárítási, konszolidációs időszakra.
Kezelnünk kell a legdurvább orbáni beavatkozások következményeit addig is, amíg a rendszerszerű átalakítás paraméterei és forrásai előállnak,
és a korábbi állapotok visszaállításának ígérete nélkül is adni kell egy esélyt mindenkinek arra, hogy gondjaival érdemben és belátható időben foglalkoznak.
6.4. Egészségügy
Az egészséghez való jog: alapjog
Az egészség megőrzése közérdek.
Meggyőződésünk, hogy az egészségügyi rendszer csak akkor lehet hatékony, eredményes és igazságos, ha az a társadalmi szolidaritás,
az egyéni szabadság és felelősségvállalás,
az egészségügyi szolgáltatásokhoz való egyenlő hozzáférés,
valamint a hátrányos helyzetben élők aktív megsegítésének elveire épül.
Az egészséghez való jogot alapjognak tekintjük.
Ezért olyan, az európai normáknak megfelelő egészségügyi rendszer megteremtését és működtetését tekintjük célunknak, amely elősegíti a lakosság egészségi állapotának javítását az élet kezdetétől a végéig,
miközben az egészségben eltöltött évek száma növekszik.
Arra törekszünk, hogy 2020-ig Magyarországon is elérjük az Európai Unió mai átlagát a születéskor várható élettartam (nők 83, férfiak 76 év) tekintetében.
A Demokratikus Koalíció hisz abban és feltételezi, hogy az egészségügyi rendszer jobbításának van olyan módja, amelyben a betegek és az egészségügyben dolgozók érdekei egybe esnek.
6.4.1. Kötelező egészségbiztosítás
A kötelező egészségbiztosítás helyreállítása
A huszonegyedik századi Európában alapvető követelmény, hogy a közösség biztosítsa a társadalom tagjainak hozzáférését az egészségügyi ellátáshoz
2011. december 31-ig az alkotmány rögzítette, hogy a magyar állampolgároknak joguk van a szociális biztonsághoz betegség, rokkantság esetén.
Az egészségügyi ellátáshoz való jog a szolidaritáselvű társadalombiztosítás kereteiben érvényesült,
az igénybevétel mértékét és módját a kötelező egészségbiztosítás ellátásairól szóló törvény fogalmazta meg.
Az ellátások fedezetét a biztosítási jogviszony „díja”, a járulék és az állami költségvetés hozzájárulásai, azaz közkiadások,
ill. az ellátást igénybe vevő közvetlen hozzájárulásai (gyógyszer, gyógyászati segédeszköz, gyógyfürdő, stb.) azaz magánkiadások együttesen biztosították.
A ma hatályos alaptörvény viszont csak azt mondja ki, hogy Magyarország arra törekszik, hogy szociális biztonságot nyújtson az állampolgárainak.
Mindenkinek joga van a testi, lelki egészséghez,
ezt azonban Magyarország csupán elősegíti az egészségügyi ellátás megszervezésével, illetve egyéb intézkedésekkel.
A tényleges ellátási jog érvényesülésének kötelezettségét a családra hárítja,
miszerint a szülő köteles gondoskodni gyermekéről, a gyermek köteles gondoskodni a szülőjéről.
A Demokratikus Koalíció véleménye szerint a kötelező egészségbiztosítási rendszert mint az egészséghez való jog biztosításának eszközét, fenn kell tartani,
és ezt alkotmányosan is újra rögzíteni kell.
A kötelező biztosítás tartalma
Az egészségbiztosítást biztosítási jogviszonynak kell tekinteni, amely a korábbi gyakorlatnak megfelelően kötelezően fizetett járulékra épül.
A kötelező egészségbiztosítás, illetve járulékfizetés ellátási jogot keletkeztet,
amelynek tartalmát a biztosítási csomag határozza meg,
és amelyhez való hozzáférést az állam településtől, szociális helyzettől függetlenül garantálja.
Ennek a biztosítási csomagnak elengedhetetlen részét képezik a kötelező jelleggel meghatározott ellátási standardok.
A biztosítási csomag nyújtotta egészségügyi ellátás meghatározása komoly szakmai és politikai feladat,
széleskörű társadalmi egyeztetés során mérlegelni kell a magyar egészségügy lehetőségeit,
a területi egyenlőtlenségeket,
valamint a társadalmat drámai módon meghatározó szociális különbségeket.
Alapvető célnak kell tekinteni, hogy a biztosítási csomag, az abban foglalt ellátás mindenki számára biztosítsa a megfelelő szintű egészségügyi szolgáltatást,
biztosítsa a gyógyulás lehetőségét,
ugyanakkor reálisan elérhető közkiadásokból és ellátotti hozzájárulásokból finanszírozható legyen.
Ezzel párhuzamosan kiállunk a hálapénzt legalizáló jogszabály megszüntetése
és a hálapénz visszaszorítása mellett.
Kötelezővé tennénk ismét, hogy minden orvos-beteg találkozóról készüljön egy, a biztosítónak szóló számla, amelynek egy példányát a beteg is megkapja.
Egy korrekt és áttekinthető szabályozásra, reális finanszírozási lehetőségekre épülő biztosítási rendszer meggyőződésünk szerint megakadályozza az egészségügyi ellátás kettészakadását gazdagoknak és szegényeknek szóló ellátórendszerre.
6.4.2. Orvosi vállalkozás, emelkedő színvonalú betegellátás, növekvő jövedelmek
A bizalmi légkör megteremtése
A beteg ember állapotából és az orvoslással kapcsolatos ismerethiányából következően kétszeresen is kiszolgáltatott.
Az elmúlt évtizedekben az egészségügyi ellátásban jelentős fejlesztéseket hajtottak végre,
a magyar orvoslás lépést tart a nemzetközi fejlődéssel,
mégis kiszámíthatatlan, hogy az orvoshoz forduló és különösen a kórházba kerülő beteg megkapja-e és milyen minőségben a szükséges ellátást.
Általános a minden irányú bizalmatlanság,
a betegek legfeljebb orvosukban bíznak, ritkábban egy-egy intézményben.
A rendszeren belüli széleskörű, kölcsönös bizalmatlanság miatt sok a feleslegesen megismételt vizsgálat, a feleslegesen felírt gyógyszer, az indokolatlanul költséges kezelés.
Az államosítás, a centralizáció és a bürokrácia növelése ezen érdemben nem tud javítani, sőt ellene hat.
Ha a bizalom letéteményese az orvos, akkor rá, az ő ellátásbeli pozíciójának erősítésére kell a változásokat építeni.
Szerkezeti átalakítások, súlypontok
A Demokratikus Koalíció határozottan azt az álláspontot képviseli, hogy a betegellátás elsődleges helyei az alapellátás és a szakorvosi rendelők legyenek,
ahol a betegek végleges ellátása az orvosilag lehetséges legnagyobb mértékben megtörténik.
Az említett betegellátási helyek humánerőforrás- és egészségügyi gyógyító eszközigényét, az orvosi vállalkozások fejlesztésével, annak állami támogatásával, és egyéb forrásbővítéssel kívánjuk biztosítani.
Az alapellátásban és a szakorvosi, szakrendelői ellátásban történő fejlesztések, befektetések bőven megtérülnek,
mivel a sokkal drágább korházi ellátást tehermentesítik.
Ahhoz hasonlóan, ahogy korábban a háziorvosok és a gyógyszerészek kedvezményes lehetőséget kaptak a vállalkozásuk elindításához, a következőkben a szakorvosoknak kell megadni ezt a lehetőséget.
A betegek szabadon fordulhassanak az általuk választott szakorvoshoz,
e körben is érvényesüljön a szabad orvosválasztás.
Jól működő alapellátás és szakrendelői ellátás esetén, az aktív fekvőbetegellátás modernizációja a diagnosztika fejlesztését
és korszerű gyógyító eljárások széleskörű alkalmazását jelenti.
Ezzel lényegesen csökkenthető az ápolási idő.
Újra meg kell nyitni a lehetőségét annak, hogy az arra felkészült magánvállalkozások működtessenek kórházat.
A betegszállítást újra versengő vállalkozások végezzék,
miközben a mentés maradjon a mentésre szakosodott állami szervezet feladata,
amelyek tevékenységét összehangolják a sürgősségi betegellátással.
Az erőforrások hatékony felhasználásának követelménye az orvoslásban sem nélkülözhető.
A betegellátás egyes tevékenységei (aktív fekvőbeteg ellátás, ügyeleti rendszer, mentés, sürgősségi ellátás) erőteljes koncentrációt, ill. integrációt igényelnek,
ez azonban nem azonos az államosítással.
A szektorsemleges finanszírozás,
a fenntartói sokszínűség
és az egészségügyi szolgáltatók közötti, az egészségügyi piac sajátosságait figyelembe vevő, verseny pártján állunk.
Visszaállítjuk az Egészségbiztosítási Felügyeletet
A fenntartói és tulajdonosi szempontból sokszínű ellátórendszerben a beteg biztonsága megköveteli a szolgáltatók kötelező akkreditációját,
az egységes eljárási standardok kidolgozását és alkalmazását
éppúgy, mint az egészségbiztosító, az önkormányzatok, a fenntartók és tulajdonosok valamint a különféle szervezetek hatás- és jogköreinek pontos elhatárolását.
Fontos garanciális elem az ellátás minőségét, az ahhoz való hozzáférést ellenőrző, az egészségbiztosítótól és a szolgáltatóktól független, mindenki által megkereshető Egészségbiztosítási Felügyelet ismételt felállítása.
Az egészségügyi bérek növelése
A járóbeteg szakellátás vállalkozási alapra helyezésével, ill. a kórházi működés korszerűsítésével elért megtakarítás és teljesítmény-javulás,
továbbá az egészségbiztosítás által az egyes kezelések után fizetett térítések fokozatos emelése,
valamint a jól szabályozott, a szociális helyzetet is figyelembe vevő, hozzájárulási (önrészesedési) rendszer teremt forrást az orvosok és a szakdolgozók elengedhetetlen és érzékelhető jövedelemnövelésére.
A Demokratikus Koalíció mindent megtesz azért, hogy a megfelelő humánerőforrás biztosítása érdekében mielőbb forrásokat biztosítson az orvosok és egészségügyi dolgozók jövedelmének rendezésére.
6.4.3. Finanszírozás, állami források, befektetői tőke, lakossági hozzájárulás
Az egészségügy rosszul finanszírozott
Az egészségügyi közkiadások aránya a GDP-ben a 2003-as 6,1%-ról 2013-ra 4% alá csökken.
A csökkenés érinti a gyógyító intézmények felszereltségét és személyi feltételeit egyaránt.
A megfelelő ellátást biztosító, a minőségügyi rendszerek alapját képező ú.n. minimumfeltételeknek ma egyetlen kórház sem felel meg.
A külföldre távozó orvosok és ápolók száma meghaladja az újonnan végzett szakemberekét.
Tovább nő a várólisták hossza.
A finanszírozás nem fedezi a gyógyítás valóságos költségeit
és továbbra sem kezeli azokat a közgazdasági kérdéseket (amortizáció), amelyek rendezése nélkül az egészségügyi vállalkozások jövőképe bizonytalan.
A Demokratikus Koalíció abból indul ki, hogy a magyar társadalomnak a jelenlegihez viszonyítva több forrást kell biztosítania egészségügyre,
ezen belül gyógyításra.
Ugyanakkor azzal is tisztában vagyunk, hogy az előttünk álló évtizedben várhatóan lassú lesz a gazdasági növekedés,
és ilyen körülmények között az állami költségvetésből illetve a biztosítottaktól beszedett járulékokból az egészségügy finanszírozására rendelkezésre álló összeg csak fokozatosan növelhető.
Ha meg akarjuk tartani orvosainkat, ápolóinkat, akkor az ellátást igénybe vevők ma is létező, különböző közvetlen hozzájárulásaira, önrészesedésre a jövőben is szükség lesz,
de szabályozottabb, átláthatóbb formában és módosuló szerkezetben.
Ma a gyógyszerárak térítése jelenti a legnagyobb terhet a betegek számára,
azt mérsékelni kell.
Ezzel szemben az önrészesedés más formáit indokolt növelni
a szociális helyzet figyelembe vételével.
Az egészségügy növekvő kiadásainak reális forrásait, mértékét és megoszlását a kiadások különböző fajtái között - különös tekintettel a személyes jövedelmekre - egy 3-5 éves programban rögzíteni kell.
A Demokratikus Koalíció azt javasolja, hogy az egészségügy finanszírozásának forrásait az állami feladatokhoz,
illetve a biztosításhoz kötött funkciók szerint differenciáljuk.
A megelőzés, a járványügy, az anya-, és csecsemővédelm, az iskola-egészségügy, a vérellátás és a mentés állami feladat, így ezeket a központi költségvetésből, adóbevételekből javasoljuk finanszírozni.
Mind a pénzbeni, mind a természetbeni ellátások finanszírozása szigorúan biztosítási alapon történjék.
Annak fedezetét nagyobb részben a minden biztosított (aktív kereső, nyugdíjas, GYES-en, GYED-en lévő, gyermek, stb.) által megfizetett egészségbiztosítási járulék biztosítsa.
Az ellátási jog - melyet a járulékfizetés keletkeztet- nem korlátlan, annak tartalmát a biztosítási csomag határozza meg.
Egy ilyen jellegű szabályozás óriási felelősség az orvosi szakma és a politikai döntéshozók számára,
de a korrekt szabályozás elfogadhatóbb - mert átláthatóbb - mint a mai, orvosoktól, szakdolgozóktól függő gyógyítási döntések, amelyek átláthatatlanok és esetlegesek,
de a források szűkössége miatt egyben kikerülhetetlenek és rendszeresek is.
Csak a biztosítási csomag léte esetén írható elő kötelezően az ellátást szerződés alapján nyújtóknak a minőségügyi rendszer működtetése, amely az ellátási standardokat tartalmazza.
A közkiadások fedezetére rendelkezésre álló források várható lassú bővülése nemcsak a működtetés, hanem a fejlesztés finanszírozásában is új megoldásokat igényel,
hogy megőrizzük a magyarországi gyógyító eljárások európai színvonalát.
Az amortizáció elszámolhatatlansága akadályozza a nagyobb volumenű magánbefektetések megjelenését az egészségügy fejlesztéseiben,
márpedig állami forrásokból nincs esély a rohamosan fejlődő egészségügyi eljárások technikai hátterének biztosítására.
A valódi, tulajdonosként és nem puszta feladatellátóként működő orvosi vállalkozások terjedésének, megerősödésének is feltétele, hogy a finanszírozás rendje és mértéke ezekre a problémákra megnyugtató választ adjon.
6.5. A szabadság és a demokrácia kultúrája
A demokrácia és a kultúra válsága
Magyarországon a kultúra súlyos és drámai válságban van,
mert válságban van a demokrácia,
mert az állam egyre durvább eszközökkel korlátozza a művészet és a kultúra szabadságát.
A kulturális politika - egy hamis identitás-politika jegyében - a keresztény- nemzeti ideológia fogságába került.
A kormány kizárólag az ideológiáját kiszolgáló intézményeket támogatja,
a Magyar Művészeti Akadémiának szinte korlátlan hatalmat biztosít.
Más hasonló, de demokratikus elveken működő intézményeket (Széchenyi Irodalmi és Művészeti Akadémia) ellehetetlenít,
a kulturális intézmények élére erőszakkal saját embereit ülteti.
Ma Magyarországon a művészet- és kulturális politikát egy mélyen fundamentalista, avítt és anakronisztikus,
nemzetieskedő szemlélet jellemzi,
amely megfojtja a művészet szabadságát,
a kultúra sokféleségét, sokszínűségét.
Kultúrpolitikánk értékei
Mindezzel szemben a Demokratikus Koalíció a kulturális sokféleségre büszke,
szabad, progresszivitásra épülő kultúrát képviseli.
A sokszínű, ideológiai befolyástól mentes, elfogadó, kreativitásban gyökeredző progresszív kultúra elkötelezettje.
Alapelvünk, hogy a kultúra nem lehet a kormányzó párt ideológiai szócsöve.
Azt valljuk, hogy a nemzeti kultúra nem homogén, hanem eltérő kulturális orientációkból, különböző szubkultúrákból és csoportidentitásokból épül fel,
s ennek a ténynek tükröződnie kell a kulturális és művészetpolitikában, az állami támogatásban.
Azt hirdetjük, hogy az államnak mint fenntartónak, támogatónak egyedüli feladata olyan keretek kialakítása, amelyek biztosítják a művészet és a kultúra szabadságát.
Ugyanakkor a közművelődés finanszírozását, a közkultúra intézményrendszerének fenntartását és működtetését, alapvetően állami feladatnak tartjuk.
A kulturális politika feladatai
A Demokratikus Koalíció azt vallja, hogy a demokratikus elveken alapuló művészet- és kulturális politikának alapvető feladata:
• a tágan és nem politikai ideológiák mentén értelmezett nemzeti kultúra, tárgyi és szellemi kulturális hagyományaink, örökségünk megóvása, gondozása, bemutatása;
• a modern, kortárs kultúra és művészet támogatása,
nemzetközi bemutatása,
és a mindehhez szükséges, politikától független intézményi és finanszírozási rendszer kialakítása;
• a kultúra közösségteremtő szerepének visszaállítása, erősítése,
a közkultúra és közművelődés ezt a célt szolgáló intézményi és támogatási rendszerének az újjáteremtése,
és ezzel párhuzamosan az esélyegyenlőség megteremtése és biztosítása a művészethez, a kulturális javakhoz és szolgáltatásokhoz való hozzáférés tekintetében.
6.5.1. A művészet és a kultúra támogatása
A kultúra finanszírozása
Tudatában vagyunk annak, hogy a kormányváltást követően – az Orbán-kormány gazdaságpolitikájának köszönhetően – egy ideig nem lesz mód a művészetre és kultúrára fordítandó költségvetési támogatások, kiadások jelentős növelésére,
miközben a nemzeti kulturális örökség védelme nem lehet konjunktúra kérdése.
Éppen ezért fokozott mértékben kell támaszkodniuk az uniós pályázatokra és forrásokra,
s célként kell kitűzni, hogy fokozott mértékben vállaljon részt a magántőke, az üzleti és civil szféra egyaránt.
Ugyanakkor azt valljuk, hogy a kultúra közügy, amelynek állapotáért, fejlődéséért az állam is felelősséggel tartozik.
Ezért alapvető feladat világosan és hosszú távra meghatározni azoknak a kulturális feladatoknak a körét, amelyeknek a finanszírozása állami (vagy önkormányzati) feladat.
A Demokratikus Koalíció ide sorolja a közösségi (köz-)művelődés alapfeltételeinek biztosítását;
a nemzeti alapintézmények, nemzeti közgyűjtemények működési és fejlesztési költségeit;
a védett épített és szellemi örökség megóvását,
valamint a művészeti oktatást.
Minden más művészeti és kulturális terület, illetve intézmény (színházak, mozik, zenei élet, kiállítóhelyek, nyitott műhelyek, fesztiválok, stb.) számára pályázati rendszerben kell megteremteni az időszakos állami támogatás lehetőségét.
A Demokratikus Koalíció azt az elképzelést támogatja, amely a művészeti és kulturális intézmények számára lehetővé teszi a 3-5 évre terjedő időszakra szóló, kiemelt állami támogatást.
A pályázóknak vállalniuk kell, hogy ez alatt az idő alatt megteremtik további működésük államtól független anyagi feltételeit.
Emellett indokolt megtartani
és szigorúan független szakmai irányítás alá helyezni az olyan intézményeket, mint a Nemzeti Kulturális Alap,
amely állami támogatással célirányosan támogathatna kiemelkedő, nemzetközi szintű művészeti és kulturális projekteket.
6.5.2. A nemzeti kultúra és a kulturális örökség védelme, gondozása
Pályázati rendszerek, független intézmények
Magyarországon a jelenlegi kormányzat a végletekig lejáratta, saját alantas politikai céljaira használta ki a nemzet és a nemzeti kultúra fogalmát.
A sikeres európai országok mindenütt érzékeny és kritikus viszonyt alakítottak ki a társadalom összetartozását és történelmét megjelenítő nemzeti, vallási, történelmi jelképekhez, a politikai üzenetet hordozó műalkotásokhoz.
Ennek egyik megnyilvánulása, hogy a nemzeti kultúra kánonja ezekben az országokban konszenzuson alapul,
rugalmas és befogadó jellegű,
nem pedig kizárólagos, zárt és merev, mint Magyarországon.
Nyitottság, érzékenység a nemzeti kultúrában
A Demokratikus Koalíció nemzeti kultúrával és kulturális örökséggel kapcsolatos politikája a nyitott és befogadó nemzet fogalmára épül.
Alapvető fontosságúnak tartjuk a nemzeti kultúra progresszív jellegének megmutatását, előtérbe állítását.
Az a művészet, amely a történelem szemétdombjára került eszmékkel áll kapcsolatban, nem tartozhat a magyar nemzeti kultúrához.
A demokratikus kultúrpolitika egyik legfontosabb céljának tartjuk a nemzeti kultúra és a kulturális örökség tudományos feltárását,
megóvását, megismerésének elősegítését.
Biztosítani kell a nemzeti kultúra ápolásában, megjelenítésében meghatározó szerepet játszó kulturális intézmények működését,
támogatni kell a nemzeti kultúra értékeit sugárzó, terjesztő médiát.
Ezzel párhuzamosan lényegi feladatnak tartjuk a kulturális örökség védelmét.
Ma Magyarországon krónikus pénzszűkében szenved a régészet, a műemlékvédelem;
a közgyűjtemények pedig alig képesek megbirkózni az egyre halmozódó nehézségekkel.
A közgyűjtemények önmaguk fenntartásával vannak elfoglalva,
kevés erőforrásuk marad tevékenységük társadalmi támogatottságának erősítésére,
közönségük bővítésére, a közönség igényeihez jobban és rugalmasan igazodó működésmód kialakítására.
A kulturális örökségvédelem elsősorban állami feladat,
azonban minden területén – de mindenekelőtt a közgyűjtemények vonatkozásában – ösztönözni kell a magántőke hozzájárulását is,
igénybe véve az adókedvezmények, az adójóváírás lehetőségét.
6.5.3. A modern művészet és kortárs kultúra támogatása. Kulturális ipar és innováció
A kortárs kultúra és művészet különleges szerepe
A Demokratikus Koalíció számára a modern művészet és kortárs kultúra integrálása a társadalom mindennapi életébe az egyik fő célkitűzés.
Támogatjuk, hogy esélyt kapjanak a fiatal, pályakezdő művészek,
valamint az alternatív művészetekkel és közlési formákkal kísérletező alkotók.
A kortárs művészetek és kultúra mindannyiunk tájékozódását segítik,.
miközben ösztönzik társadalmunk megújulási képességét, kreativitását, versenyképességét
Meggyőződésünk, hogy a kortárs művészetnek és kultúrának különösen fontos szerepe van az emberi tőke fejlesztésében
és a közösségteremtésben.
Éppen ezért (is) kell támogatni az új művészeti formákat, a köztéri művészetet, a médiaművészetet, a képzőművészeti, zeneművészeti, színházi, filmművészeti avantgarde-ot.
A Demokratikus Koalíció szerint a lehetőségekhez képest növelni kell a kortárs művészetek és kultúra állami támogatását,
valamint ösztönözni kell a kortárs kultúra magánmecenatúráját.
Lényeges, hogy a modern művészet és kortárs kultúra alkotásai minél szélesebb körben kerüljenek megismerésre.
Ezen a területen óriási lehetőségek vannak az együttműködésre, a közös művészi produktumok létrehozására.
Hasonlóképpen fontos feladat a modern művészetek és kultúra oktatása
és a fiatal tehetségek felkarolása.
Ennek elsődleges eszköze az iskolai és posztgraduális ösztöndíjak rendszerének kidolgozása,
a díjak szaporítása
és a külföldi csereprogramokba való intézményes bekapcsolódás lehetőségének biztosítása.
A kreativitás
Ha Magyarország nem akar végérvényesen leszakadni Európától, akkor több kreativitásra és több innovációra van szüksége.
Meggyőződésünk, hogy Magyarország jövője minden eddiginél inkább függ polgárainak képzelőerejétől és kreativitásától.
De az alkotó kreativitás csak olyan társadalmi, politikai környezetben tud kiteljesedni, amelyet a szabadság, a nyíltság,
a változatosság, a társadalmi és a nemek közötti egyenlőség tisztelete jellemez,
és ahol megvalósul a kultúrák és kulturális hagyományok közötti párbeszéd.
Ennek egyik előfeltétele, hogy a kreatív és intellektuális munka eredményeit tiszteletben tartsák,
és jogilag védelmezzék.
A kultúra innovatív stratégiájának felépítése és tervszerű megvalósítása a gazdasági folyamatok élénkítésének egyik záloga is,
hiszen közvetlen, de közvetett hatása ugyancsak megmutatkozik pl. az oktatás, a munkahelyteremtés, az építőipar, a kereskedelem és vendéglátóipar, a szállodaipar, a turizmus és a vállalkozásfejlesztés terén.
A kulturális innováció akkor tud érvényre jutni, ha a kulturális politikában jutalmazzuk a társadalmi, kulturális kezdeményezéseket,
támogatjuk a művészet, a filozófia, a tudomány és a vállalkozások világa közötti új kapcsolódási pontokat teremtő kreatív kulturális ipart,
és támogatjuk az új médiumokat, azok egyre szélesebb körű használatát.
Ezeknek az alapelveknek a mentén kell megvalósítani: • a kistelepülések, kistérségek közötti regionális kulturális együttműködéseket,
az ország különböző térségeit jellemző kulturális hagyományok bemutatását;
• a nagyvárosokban a helyi kulturális értékekre, tradíciókra építve országos kulturális események megrendezését,
illetve nemzetközi szintű együttműködésekre épülő események, kulturális intézmények létrehozását;
• a hazánkat tradicionálisan jellemző, európai értelemben is jelentős művészeti irányzatok és kulturális értékek köré szerveződő nemzetközi együttműködésre épülő nagyberuházásokat;
• a korábbi, mára leszakadt, elszegényedett ipari városok, régiók, kerületek kreatív kulturális iparra épülő újjászervezését.
6.5.4. A közkultúra és közművelődés modernizálása, a kulturális fogyasztás esélyegyenlősége
A társadalom kulturálisan is rétegződött
A mai magyar társadalom nemcsak szociális szempontból, hanem azzal összefüggésben, kulturálisan is erősen rétegzett.
A települési, infrastrukturális ellátottság és az anyagi helyzet függvényében súlyos esélyegyenlőtlenség van a kulturális szolgáltatásokhoz és javakhoz való hozzáférésben.
Ezt fokozza a kulturális javak használatához, befogadásához szükséges alapkészségek és ismeretek egyenlőtlensége.
Mindennek következtében a (magas)kultúra élvezete változatlanul csak egy kisebbség kiváltsága.
A közművelődés mai formái jóval sokszínűbbek, mint egykor a kultúrházak, majd művelődési otthonok hálózata volt: közművelődési intézményekek, faluházak, teleházak, kortárs kulturális központok, stb. színesítik a kínálatot.
A sokszínűség az ország egy részében kínálati piacot teremtett, miközben az egyébként is hátrányos helyzetű falvak és városi peremkerületek jórészében nincs se közösségi tér,
se megfelelő kulturális kínálat.
Éppen ezért fontos a közösségek – különös tekintettel a hátrányos helyzetű közösségekre, térségekre és vidékekre –
kultúrán és művelődésen keresztül történő megerősítése.
Meggyőződésünk, hogy a kultúra elsősorban közösségekben él:
a kultúra az összetartozást, az identitást teremtő, megújító és megtartó erő, amely a közös tapasztalatokban és közös élményekben fejti ki hatását.
Demokrácia a kultúrában
A Demokratikus Koalíció a közművelődés és a közkultúra területén legfontosabb feladatának a kulturális demokrácia megerősítését
és a kreatív, összetartó, befogadó társadalom megteremtését tekinti.
A kulturális demokrácia lényege a közösön belüli sokféleségnek a méltánylása.
Ennek olyan kulturális politika az előfeltétele, amely az eddigieknél jóval több figyelmet fordít a közösségi kultúrára.
Az állami támogatás elosztásakor előnyt kell biztosítani az öntevékeny helyi társadalom részvételével megszervezett közösségi kulturális élet színtereinek és programjainak.
Olyan kulturális politikát hirdetünk, amely ösztönzi a közösségek kialakulását, működését és együttműködését,
hogy elfogadják méltányolják más csoportok és közösségek kulturális teljesítményét is.
Ösztönözni kell a közösségi részvételt,
mindenki számára biztosítani kell a kulturális javakhoz való hozzáférést
különös tekintettel a kulturális szférából eddig kiszorult csoportokra (szegények, munkanélküliek, idősek, fogyatékkal élők, stb.).
Autonóm kulturális közösségek
Meggyőződésünk, hogy a kulturális politikának úgy kell elősegítenie a kulturális demokrácia és a kreatív, befogadó, összetartó társadalom megerősítését, hogy eközben ne avatkozzon be a közösségek kulturális életébe,
feladatának a működés, a fejlődés feltételeinek megteremtését tekintse.
Támogatni kell a megújulást ígérő programokat,
a települések, szervezetek közötti hatékony együttműködést,
a felnőttoktatási rendszer rugalmas, az igényekhez igazodó struktúrájának megteremtését, a tehetséggondozást,
a műkedvelő csoportokat,
a régi és új médiában rejlő adottságok kiaknázását.
Arra kell törekedni, hogy a kulturális tevékenység a mindennapok részévé váljon.
Ennek egyik eszköze az iskolán kívüli képzési rendszerek fejlesztése,
valamint a sokszínű nemzeti és helyi média.
Célul kell kitűzni, hogy a társadalom sokfélesége megjelenjen a médiában.
Az európai tapasztalatok azt mutatják, hogy a kulturális és etnikai kisebbségek (ezen belül különösen a romák), a fogyatékkal élők, a bevándorlók és más kisebbségek életének bemutatása, tapasztalataik, világlátásuk közvetítése hozzájárulhat a velük szemben táplált előítéletek enyhítéséhez,
és segítheti társadalmi beilleszkedésüket.
A média kulturális programjai így a társadalmi összetartozás erősítését is szolgálják.
6.6. A magyarországi cigányság társadalmi befogadása
A cigányság ügye évtizedes adósság
A magyarországi cigányság társadalmi befogadásának, integrációjának,
életkörülményeik, életminőségük, esélyeik javításának ügye az elmúlt több mint két évtized egyik legnagyobb mulasztása.
A rendszerváltás a cigányság számára drasztikus következményekkel járt: tömeges munkanélküliséget, életkörülményeik drámai rosszabbodását hozta,
szembesülhettek a társadalomból feltörő cigánygyűlölettel, a kollektív bűnösség vádjával,
annak a politikában történő radikális megjelenésével.
A jelenlegi kormány szavakban, hangzatos – de meg nem valósuló – programokban ugyan támogatja a cigányság társadalmi integrációját,
szociálpolitikájával, szegényellenességével,
a szegénység kriminalizálásával azonban sújtja a cigányságot.
Ma cigány honfitársaink többsége mélyszegénységben él,
nem talál munkát,
sokan nem jutnak megfelelő egészségügyi ellátáshoz,
a fiatalok közül alig néhányan jutnak el a felsőoktatásba.
Pedig az alacsony átlagéletkorú cigányság társadalmi és munkaerő-piaci integrációja részben megoldást jelenthetne az ország elöregedésének
és a munkaerő fogyásának problémájára.
A szegénység, a reménytelenség társadalmi feszültségbe torkollik
A cigány társadalom sem kulturális, sem társadalmi tekintetben természetesen nem egységes.
Mintegy 71 százalékuk az ország négy leghátrányosabb helyzetű vidékén él.
Az ott élő családokban a munkanélküliség, a szegénység folyamatosan újratermelődik,
különösen magas a gazdasági inaktivitásuk,
szinte teljes egészében segélyekből, feketemunkából, gyakran uzsorából tengetik életüket.
A nagy kilátástalanság és reménytelenség, a szegénység miatt egyre nő a társadalmi feszültség,
amit tovább fokoznak a szélsőjobboldal – kormány által eltűrt – provokációi.
A cigányság felemelkedésének ezért egyik legfontosabb eszköze a leghátrányosabb helyzetű (LHH) kistérségek komplex fejlesztése, felzárkóztatása.
Mindennek ellenére az elmúlt évtizedekben a különböző kormányok több százmilliárd forintot fordítottak a cigányság életkörülményeinek javítására.
Ezek a hatalmas összegek azonban nem érték el céljukat,
nem eredményeztek hatékony és jó irányú változásokat.
A cigányság életkörülményei - különösen a jelenlegi kormány alatt - összességükben nem javultak, sokkal inkább romlottak.
S noha a romapolitika az előző kormányok alatt is számos kívánnivalót hagyott maga után,
mégis egyértelműen megállapítható: 2002 és 2010 között, mindenekelőtt a diszkriminációmentes oktatás, az iskolai szegregáció elleni küzdelem,
és általában a cigányság társadalmi integrációja tekintetében jelentős eredmények születtek.
A társadalmi befogadás, a cigányság emancipációja
A Demokratikus Koalíció cigánysággal kapcsolatos programja a társadalmi befogadás filozófiájára épül;
elutasítjuk, elítéljük a cigányság diszkriminációját,
kiállunk a cigányság társadalmi emancipációja mellett.
Cigány honfitársainkat a magyar állam egyenjogú polgárainak tekintjük,
és törekedni kell az esélyek és lehetőségek megteremtésére számukra.
Biztosítani kell számukra annak lehetőségét, hogy megőrizzék kultúrájukat, kulturális identitásukat,
miközben arra kell törekedni, hogy bekapcsolódjanak a társadalom életébe.
Alapvető feladatnak tekintjük a cigányság megkülönböztetéstől mentes hozzáférését az oktatáshoz, a munkavállaláshoz, a lakhatáshoz, az egészségügyi ellátáshoz, a szociális gondoskodáshoz és védelemhez.
A társadalmi befogadás azonban azt is jelenti, hogy közös a felelősség.
Cigány honfitársaink is felelősséget viselnek saját életükért, sorsukért,
nekik is élniük kell jogaikkal, tudomásul kell venniük kötelességeiket,
nem tekinthetik magukat kiszolgáltatott áldozatoknak, hanem tevékeny, öntudatos, a polgárosodást igénylő és igenlő állampolgárokká kell válniuk.
Öt kiemelt terület
A Demokratikus Koalíció programja az Európai Közösség ajánlásainak megfelelően öt nagy területre irányul: az oktatásra,
a foglalkoztatásra,
a lakhatásra,
az egészségügyi ellátásra,
valamint a diszkrimináció, a rasszizmus és a cigányellenesség elleni összefogásra.
Elkülönítés nélküli oktatás
A minőségi,
elkülönítés nélküli oktatás központi jelentőségű a cigányság társadalmi felemelkedése, befogadása, integrációja szempontjából.
Szélesíteni kell a hozzáférésüket a minőségi koragyermekkori neveléshez és gondozáshoz.
Ki kell dolgozni a többszörösen hátrányos helyzetű cigány gyermekek oktatását támogató programokat.
Biztosítani kell, hogy valamennyi cigány származású gyermek legalább az általános iskolát befejezze.
Kiemelt kvótákkal kell támogatni azokat az iskolákat, amelyek hosszú távú programok keretében vállalják a halmozottan hátrányos helyzetű tanulók oktatását, képzését.
Erőteljesen ösztönözni kell a cigány fiatalokat abban, hogy a középfokú és a felsőoktatásban is részt vegyenek.
Az iskolából kimaradó fiatal cigány származású felnőttek számára második esélyt kínáló programok szükségesek.
Nagy hangsúlyt kell fektetni a felnőttképzésre,
különös tekintettel a felzárkóztató képzésekre.
Kulturális/iskolai közvetítők kellenek, akiknek feladata tanácsokkal ellátni a cigány családokat,
hogy nagyobb legyen az oktatás iránti elkötelezettségük.
Önkéntes alapon kollégiumi lehetőséget,
a tehetséges fiataloknak kiterjedt ösztöndíjrendszert kell biztosítani.
A tanulás mellett a foglalkoztatásuk növelése
A magyarországi cigányság talán legsúlyosabb gondja a munkanélküliség, a munkaerőpiacról történő kiszorulás.
Ma már sok helyütt még a közmunkaprogramokból is kiszorulnak.
Pedig a cigányság gazdasági, munkaerőpiaci integrációja jelentős mértékben erősítené a társadalmi kohéziót,
és hozzájárulhatna a cigányság alapvető emberi jogainak a nagyobb mértékű tiszteletben tartásához.
Egyidejűleg növelné a gazdaság teljesítményét,
csökkentené a szociális kiadásokat,
és növelné a bevételeket.
A munkaügyi szervezetek egyik kiemelt feladatává kell tenni a cigányság munkaerőpiacra történő bevonását.
A leghátrányosabb helyzetű térségek számára komplex fejlesztési programokat kell kidolgozni,
összhangban az EU romastratégiájával,
támaszkodva az EU forrásokra.
Az ezekbe a térségekbe települő, munkahelyeket teremtő vállalkozásokat középtávú egyedi adó- és támogatási kedvezményekben kell részesíteni.
Fel kell számolni a romatelepeket
A cigányság lakhatási körülményeinek javításával kapcsolatosan központi feladatként elsődleges cél a romatelepek felszámolása.
A városokban élő cigányság számára pedig bővíteni kell a szociális lakásokhoz való hozzáférést.
Az egészségügyi diszkrimináció ellen
A cigányság számára is biztosítani kell a minőségi egészségügyi ellátáshoz való hozzáférést (különösen a gyermekek és a nők esetében),
a rendszeres és célzott tájékoztató kampányokat,
a megelőző szolgáltatásokat,
valamint a kiterjedt egészségügyi gondozást, felvilágosítást.
Növelni kell a cigányüggyel foglalkozó – különösen a roma származású – szociális munkások számát,
a gyors és közvetlen segítséget biztosító szociális ellátó hálót.
A hátrányos megkülönböztetés elleni fellépés sokszínű eszközöket igényel
A Demokratikus Koalíció a társadalmi béke érdekében fellép a cigánysággal szembeni hátrányos megkülönböztetés, a diszkrimináció, a cigányellenesség és a rasszizmus ellen.
Ennek egyik fontos eszköze a nyilvánosság, a cigányság történetének, kultúrájának az oktatása.
A cigányság társadalmi integrációját és befogadását segítené, ha a médiában, a közéletben, a művészeti életben nagyobb számban és nagyon hangsúllyal szerepelnének cigány származású művészek, közéleti emberek, hírességek.
A helyi konfliktusok rendezése érdekében sajátos konfliktus megelőzési és rendezési mechanizmusok kellenek.
Az államigazgatásban, a rendőrségen növelni kell a cigányság arányát.
7. A szabadság és a biztonság
Közös érdek a szabadság
és a rend
A modern, európai Magyarországon nem élhetünk szabadság
és biztonság nélkül.
A szabadság és biztonság nemcsak egymást erősítő,
hanem esetenként egymással rivalizáló fogalmak is.
Ezért időnként nehéz megtalálni a helyes arányokat.
A Fidesz-kormány a biztonságot sajátosan értelmezve egy olyan rezsimet épített ki, amelynek alapja nemcsak az új párthű elit,
hanem az alávetettség jól bejáratott mechanizmusai – egzisztenciális fenyegetettséggel, munkahelyi kiszolgáltatottsággal, hatósági zaklatással, az igazságszolgáltatás kézi vezérlésével,
a fegyveres és rendvédelmi szervek pénzügyi és személyzeti befolyásolásával
és a törvényesen nyugállományba vonult katonák és rendvédelmi dolgozók becsmérlésével, megalázásával.
Mindeközben a polgárok biztonságérzete jelentősen csökkent,
a büntetőpolitika pedig az elnyomó rendszer eszköze lett.
Az állam feladata, hogy polgárai biztonságát szavatolja oly módon, hogy gondoskodik a köztársaság külső
és belső biztonságáról.
Képességalapú Magyar Honvédség
Magyarország szuverenitásának és területi integritásának kizárólagos védelmét szövetségeseinkkel együttműködve a Magyar Honvédség látja el.
A területvédelem helyett egyre inkább a közös demokratikus értékeket védő nemzetközi missziókra helyeződik a hangsúly.
A XXI. századi hadsereg professzionális, képesség alapú,
és egyszerre jellemzi a korszerű tudás, a modern fegyverzet,
valamint a transzatlanti szövetségesekkel történő hatékony együttműködési képesség,
az ésszerű forrásfelhasználás.
Nem a sorkatonaságra!
A Fidesz-kormány hadsereget érintő intézkedéseit a múltba fordulás és a látszatintézkedések jellemezték.
Soha ilyen alacsony szintű nem volt a honvédelmi költségvetés.
A létrehozott ál-önkéntes tartalékos rendszer a korábbi biztonsági őrök és a 16 %-os adóval sújtott nyugállományú katonák és rendvédelmi dolgozók egzisztenciális félelmén alapul.
A 18 és 40 év közötti, magyarországi állandó lakóhellyel rendelkező magyar férfiak személyes és egészségügyi adatainak összeírásával pedig a sorkötelezettség lopakodó visszaállítását célozták meg.
A Demokratikus Koalíció a Magyar Honvédség kizárólagos feladataként határozza meg a haza fegyveres védelmét,
demokratikus értékeink megóvását.
A professzionális haderő a jövő hadserege, amely az önkéntességre és az alkalmasságra épít.
A Demokratikus Koalíció elutasítja a sorkötelezettség békeidőben történő visszaállítását.
Ezért le kell állítani az érzékeny adatok gyűjtését, az összeírást,
és a professzionális hadseregre kell koncentrálni.
Egyenruhás polgárok a polgárokért, szövetségben
A Magyar Köztársaság belső biztonságát, a szabadságot és a polgárok védelmét az állam rendvédelmi szervein keresztül garantálja.
A Demokratikus Koalíció hisz abban, hogy a rendvédelemnek szorosan kell kapcsolódnia a polgári alkotmányos jogelvek érvényesüléséhez, különösen az emberi méltóság tiszteletéhez, az ártatlanság vélelméhez,
s feladatait ezen elvek mentén kell meghatároznia, egyben biztosítva a demokratikus intézmények zavartalan működését.
A Fidesz-kormány „két hét alatt rend lesz” szlogenje már kinyilatkoztatásakor nevetség tárgyává vált.
A belső biztonság megteremtése érdekében hozott kormányzati intézkedések a büntetések szigorítását állították a középpontba és nem a megelőzést.
Büntetik a hajléktalanokat, a szegényeket,
közben oligarcháik a rendvédelem világában is jelen vannak.
Rendvédelmi dolgozók erkölcsi rehabilitálása
A Demokratikus Koalíció vallja, hogy a köztársaság közbiztonságáért elsősorban a rendőrség a felelős.
A szakszerű, hatékony, ellenőrizhető rendőrség
és jogkövető állampolgárok szövetsége javíthatja a közbiztonságot és a biztonságérzetet is.
A jogállam rendőrsége intézkedései során tiszteletben tartja a polgárok emberi méltóságát,
függetlenül az érintettek szociális helyzetétől, etnikai hovatartozásától.
A Demokratikus Koalíció álláspontja szerint rendőr és rendőr között nincs és nem is lehet különbség.
Elkötelezettek vagyunk abban, hogy a rendvédelmet csak és kizárólag szakmai szempontok vezéreljék,
ahol nincs helye privilegizált rendvédelmi szerveknek (TEK),
különösen olyanoknak nem, amelyek egy szűk hatalmi elit kiszolgálására jöttek létre.
De egy modern, európai országban kollektív büntetésnek sincsen helye,
éppen ezért a Demokratikus Koalíció álláspontja szerint a 2010-től kárt szenvedett fegyveres és rendvédelmi dolgozók erkölcsi rehabilitálása a legkevesebb, ami adható.
Stabil, szakszerű,
politikamentes titkosszolgálatok
A köztársaság védelméhez a modern magyar titkosszolgálatok megalapozott információkkal tudnak hozzájárulni.
A Fidesz-kormány szétzilálta a magyar titkosszolgálatokat,
helyükön egy szakmaiságában megtépázott, kézivezérelt rendszert épített ki,
amelyet a saját hatalma szolgálatába törekszik állítani.
A Demokratikus Koalíció álláspontja az, hogy a nemzetbiztonsági szolgálatoknak az alkotmányos jogelveken nyugvó, feladatra orientált, a valós kockázati tényezőkhöz, az ország teherbíró képességéhez igazodó modernizálása elkerülhetetlen.
Részrehajlástól, részmegfontolásoktól mentes irányításukat csak a „szakmától” és más rendvédelmi ágaktól független személy biztosíthatja.
Ezeket a feladatokat csak szilárd egzisztenciájú munkatársakkal képesek megoldani a szolgálatok.
Hosszabb távon biztosítani kell, hogy egy kormányváltás ne jelenthessen többet, mint egy kormányváltás,
ezért akik akár vezetőként, akár beosztottként az alkotmány szellemében dolgoztak, ne érezzék veszélyben munkahelyüket minden választás előtt.
Ez a szolgálatok stabilitásának alapja.
A Demokratikus Koalíció abban hisz, hogy a nemzetbiztonsági szervek munkájukat politikától mentesen, csak és kizárólag a szakma szabályai szerint végezhetik.
A modern köztársaságban az egyenruhás polgárok és szervezeteik hatékony társadalmi ellenőrzés mellett hajtják végre feladataikat.
Új ombudsmani intézmény
Az Demokratikus Koalíció elutasítja az állami, korporatív érdekképviseletet,
ugyanakkor elismeri az egyenruhás polgárok azon jogát, hogy érdekeiket a törvényes keretek között képviselhessék.
A Demokratikus Koalíció támogatja az egyenruhások ombudsmani intézményének felállítását.
A Demokratikus Koalíció a fegyveres és rendvédelmi szervezetek dolgozóiban többet lát, mint csupán feladatát végző katonát, rendőrt, tűzoltót, pénzügyőrt vagy büntetés- végrehajtási dolgozót.
Hisszük, hogy ők a haza egyenruhás polgárai.
Az egyenruhás polgárok kiszámítható és betartható életpálya-modellje a garancia arra, hogy a rend biztosítása nem megy szabadságuk rovására.
Az előmenetelt most jellemző „jó időben, jó helyen lenni” elv helyett
a „több szakmaiság és erkölcs, magasabb elismertség” elve kell, hogy meghatározó legyen.
Olyan előmeneteli és nyugdíjazási rendszert kell kidolgozni számukra, amely biztosítja a vezetők egészséges cseréjét és ezzel együtt az előmenetel lehetőségét,
valamint az általános nyugdíjazási szabályokra figyelemmel, de a szolgálat terheivel összhangban, a még egészségesen élhető élet esélyével a nyugállományba vonulás lehetőségét.
8. Magyarország Európában és a nagyvilágban
8.1 Az Európai Unió a közös otthonunk
A magyar progresszió mindig Európa felé tájékozódott
Magyarország jövője egybefonódik a közös Európa jövőjével.
Történelmünkben a progresszió sikerei és kudarcai az európai felzárkózáshoz, annak sikeréhez vagy kudarcához kötődtek.
Európai illeszkedés csak az európai politikai kultúra hagyományaira, annak értékeire támaszkodva lehetséges.
A Fidesz-kormány letért erről az útról,
Magyarországot politikai elszigeteltségbe,
gazdasági katasztrófába vezette,
veszélyeztetve európai integrálódásunk esélyét.
A FIDESZ – kormány nemzetközileg elszigetelődött
A közösség történetének egyik kritikus időszakát éli: súlyos gazdasági és politikai kihívásokkal, a világban új erőközpontok kialakulásával, példátlanul erősödő gazdasági, politikai versennyel.
Az Unió meghatározó tagországai erre a helyzetre erősödő politikai és gazdasági integrációs szándékkal,
a közös intézmények demokratikus működésének megerősítésével,
egyszóval több Európával válaszolnak.
A Fidesz - kormány ezen közben az uniós normák megsértésével, euroszkeptikus pávatánccal, Európa-ellenes kormányzati manipulációval gyengíti az amúgy is megrendült bizalmat nemcsak a kormánnyal,
de lassan az országgal szemben.
Ez egyre távolabb visz bennünket Európától,
a biztonság és jólét perspektívájától.
Erősebb Uniót!
Európai Egyesült Államokat!
A magyar progresszió előtt álló egyik legfontosabb feladat, hogy visszavezesse Magyarországot az európai integráció útjára,
biztosítva a magyarság társadalmi és gazdasági felzárkózásának esélyét.
Az Európai Unióban történő egyenrangú, hatékony érdekérvényesítés kiemelt nemzeti érdekünk.
Magyarországnak tétovázás nélkül csatlakoznia kell az integráció erősítését szorgalmazó tagállamokhoz.
Ennek azonban a magyar polgárok egyetértésével és részvételével kell történnie,
amit hiteles tájékoztatással kell megalapozni.
A Demokratikus Koalíció támogatja az Európai Egyesült Államok történelmi vízióját,
és olyan politikát javaslunk, amely lehetővé teszi, hogy hazánk tagja legyen az Európai Egyesült Államoknak,
és e politika részeként mielőbb készen álljunk az euró bevezetésére.
Az ENSZ-ben, a NATO-ban, az EBESZ-ben, az Európa Tanácsban és másutt Magyarország vezetői korábban az együttműködést, a nemzeti érdekeket képviselték,
miközben értették, hogy vannak közösen kialakított és betartandó szabályok.
A Fidesz-kormány külpolitikája az erőszakos nacionalizmusra,
a szövetségeseket semmibe vevő magatartásra
és a kettős beszédre épült.
A magyar kormány eljátszotta legszorosabb szövetségeseink bizalmát,
tartós károkat okozott az országnak.
A Demokratikus Koalíció a patriotizmusra,
a haza érdekének tisztességes képviseletére
és a megértő együttműködésre helyezi a hangsúlyt a nemzetközi politikában is.
8.2. Az Európán kívüli kapcsolatok
Magyarországnak nyitott, hiteles, együttműködő partnernek kell lenni.
A Demokratikus Koalíció szerint Magyarországnak a világ valamennyi országa felé nyitott, hiteles, sokoldalú és tartós együttműködésekre kész partnernek kell lenni.
Ennek a képnek a fenntartását, sőt erősítését egyaránt indokolják hazánk politikai és gazdasági érdekei, beilleszkedése a globalizált világba s az érték- és érdekelvű külpolitikája.
Az Amerikai Egyesült Államok a magyar külpolitika számára több, mint egyszerű partner.
Barátként, a szabad világ vezető erejeként szoros értékszövetségben kívánunk együttműködni az USA-val,
szem előtt tartva Magyarország érdekeit.
Hazánk számára az Oroszországgal és Kínával való kapcsolat a szoros gazdasági együttműködés okán kiemelt reláció.
Magyarországnak olyan külpolitikát kell folytatnia, amely hozzájárul a béke,
a biztonság, a stabilitás
és a jólét mind szélesebb körben történő erősödéséhez.
Ezért a 2014-ben létrejövő új, demokratikus magyar kormány abban is érdekelt, hogy a világban békében és együttműködésben éljenek egymás mellett a különböző kultúrák, vallások és civilizációk
– ennek elősegítésében tevékeny szerepet kíván vállalni.
Arra is kész, hogy felelősségteljes és megbízható szövetségesként, illetve partnerként hozzájáruljon a fejlődő világot kiemelten érintő nagy kihívásokra - így elsősorban a terrorizmusra,
a kábítószerrel összefüggő problémakörre,
a fennmaradt katonai konfliktusokra és válsághelyzetekre,
a klímaváltozásra
és a migráció problémáira - adandó megfelelő válaszok kimunkálásban és alkalmazásában.
A gyökeres átalakulásban lévő globális környezetben a Demokratikus Koalíció külpolitikai álláspontja az Európán kívüli világ irányába is három, egymást átfedő és egymást kiegészítő pillérre épül:
a nemzeti érdek képviseletére,
a demokratikus vívmányok
és az emberi jogok védelmére,
valamint szövetségesi kötelezettségeink tiszteletben tartására.
8.3. Magyarságpolitika
Rossz irányvétel: a „nemzetegyesítés”
A nemzet ügyének politikai értelmezése és kezelése a végveszélybe került magyar demokrácia talán leginkább félresiklott kérdésévé vált napjainkra.
A rossz irányú változás 1998-ban kezdődött.
A jobboldal kormányfője kijelentette: „a magyar állam és a magyar nemzet határai nem esnek egybe”,
majd meghirdette a „határokon átívelő nemzetegyesítés” programját.
Előbb csak a retorika, a szimbólumok nyelvén.
A „magyarigazolvány” és a „státustörvény” azonban súlyos károkat is okozott: kielégíthetetlen illúziókat keltve fölszította a nemzeti érzéseket;
rontotta a szomszédsági kapcsolatokat;
kiváltotta az Európai Unió rosszallását, sőt szankcióit.
Kisiklás: a közjogi kötelékek erőltetése
A magyarságpolitika végzetes kisiklására 2004-ben került sor.
A Fidesz – aktuálpolitikai számításból – élére állt a korábban általa is elutasított „kettős állampolgárságról” szóló népszavazásnak.
Ez végleg a felkorbácsolt indulatok terepére vitte az ügyet,
rossz reakciókat és súlyos traumákat okozva a magyar-magyar kapcsolatokban, kívül-belül.
Felelőtlen és hazug „nemzetpolitika”
2010-től teljhatalomra jutott ez a magyarságpolitikát belpolitikai célokra használó „nemzetpolitika”.
Retorikájában, szimbólumaiban és a törvényalkotásban is a horthysta irredentizmus szellemét idézi,
hiszen a választójoggal megerősített kettős állampolgársággal a magyarországi politikai közösséget kiterjeszti a határon túli magyarokra.
Megosztó, sőt ellenséges viszonyba került a vezető határon túli magyar pártokkal.
Semmibe veszi a határon túl élő magyarság érdekét: a szülőföldjükön, magyarként való boldogulást.
Csupán a hazai választásokra elnyerhető plusz voksok s munkaerő beszállítójaként tekint az ottani magyarokra.
Ez politika kockázati tényező a térség békés együttélésére,
s tovább rombolja Magyarország amúgy is megroppant európai státusát és tekintélyét.
A Demokratikus Koalíció határozottan elutasítja a jobboldal által uralkodóvá tett, az irredentizmus szellemét idéző, hisztériás és felelőtlen,
ugyanakkor cinikus és hazug fideszes „nemzetpolitikát”.
Ez a politika valójában árt a magyarságnak.
„Nemzetegyesítésről” beszélnek,
közben önző céljukra kockára teszik a szomszéd országokban élő magyarok - nagy erőfeszítésekkel elért - parlamenti és időnként kormányzati pozícióját, politikai és közösségi érdekeit.
Az etnikai alapú nemzeti politika kudarca
A XX. század az etnikai alapú nemzeti politika kudarc- és tragédiasorozatát produkálta Európában
– ezt adta a magyaroknak is.
A vérségi, történelmi-nemzeti összetartozás államalkotó bázisa ugyan fennmaradt,
de mára elveszítette államjogi relevanciáját.
Helyébe az emberi, politikai jogaikban egyenlővé tett,
különböző nemzetiségű, kulturális, politikai és vallási identitású polgárok alkotmányos jogközössége lépett.
Az állampolgárság az állam és az állampolgár közötti alkotmányos együttműködésen, a jogok és kötelezettségek garanciákkal ellátott kölcsönös és együttes gyakorlásán nyugszik.
Ez a viszony aktív, jelen idejű,
és fő szabály szerint az állam területén való életvitelszerű tartózkodáshoz kötődik.
A jobboldal a közös történelmi nemzethez kapcsolta az állampolgárságot.
Egy spirituális történelmi jogból hozott létre egy jelenbeli aktív jogot anélkül, hogy ehhez a jelenre vonatkozó kötelezettséget állapíthatna meg.
Így felborult az állampolgársághoz kötődő jogok és kötelességek egyensúlya, valójában összeegyeztethetetlenek.
Fokozottan érvényes ez a választójog tekintetében.
A Demokratikus Koalíció ma már adottságnak tekinti a megtörtént honosítást, az érintettek magyar állampolgárok,
a jövőre nézve azonban felül kell vizsgálni a szabályozást.
Magyarországra áttelepülni kívánó magyarok számára biztosítjuk az állampolgárság gyorsított megszerzését.
A választójog életvitelszerűen Magyarországon tartózkodáshoz kötődjön,
beleértve a hosszabb ideig ideiglenesen (tanulmányok folytatása, munkavégzés, stb.) külföldön tartózkodókat is.
Egy nép fiaiként – különböző politikai közösségekben
A határon túli magyarokkal 1918 óta nem alkothatunk politikai közösséget.
Közös a nyelvünk, jórészt közös a kultúránk, sokban közösek az érzéseink, a vágyaink.
A huszadik század elejéig – ezer éven át – közös volt a történelmünk, az államunk is.
Száz éve nem az.
Politikai közösségként ezért nem,
legföljebb kulturális értelemben lehetünk egy nemzet tagjai.
De egy nép fiai vagyunk.
Mindannyian: magyarok.
A határon túli magyarokat érintő politika – a magyarságpolitika – legfőbb törekvése a nyelvi, a kulturális és a közös történelmi identitás megőrzésének előmozdítása.
Ehhez intézmények és pénzügyi lehetőségek kellenek.
A magyar állam kötelessége, hogy támogassa a magyar közösségeket e jogaik megszerzésében, gyakorlásában és megvédésében,
az autonómia-törekvéseikben.
Ám ezt csak akkor teheti meg, ha valóban az ő érdekükben, velük együtt,
továbbá országaik kormányaival együttműködve,
valamint az európai normákkal és intézményekkel összhangban fejti ki e tevékenységét,
hiszen az Európai Uniós tagság új lehetőségeket teremtett a magyarság számára.
A Demokratikus Koalíció magyarságpolitikájában, nemzeti politikájában az ország és a magyarság ügye nem azonos,
ám messzemenően összekapcsolódik a határon túli magyarok ügyével, a velük való – lehető legszorosabb – együvé tartozás jegyében.
8.4. Szomszédságpolitika
Összekapcsolódó szomszédság – és magyarságpolitika
A magyar külpolitikának „különleges”, egymástól elválaszthatatlan vonala: a határon túli magyarok ügye mindig szorosan összefonódott szomszédságpolitikánkkal.
Érdekünk a jószomszédi kapcsolatok erősítése,
s kötelességünk segíteni, hogy a szomszéd országokban kisebbségben élő magyarok magyarként élhessenek szülőföldjükön.
Szűkebb régiónk, szomszédságunk külpolitikánk legfontosabb – természetes – terepe.
Az Orbán-kormány e tekintetben is nagy ambícióval, Varsó - Budapest - Bukarest tengelyt vizionált,
de azok elzárkóztak a magyar vezető szerepre irányuló szándéktól.
Irritálta a régiót a magyarsággal kapcsolatos szimbolikus politizálás is, a „nemzetpolitika” örvén történő beavatkozásunk.
A Fidesz-kormány dölyfös, a szomszéd országokat lekezelő politikája mára oda vezetett, hogy az ott élő magyarok helyzete rosszabb, mint a korábbi balközép-kormányok idején.
Történelmi bűne a jelenlegi kormánynak, hogy óriási felhatalmazásával nem élt,
hanem hazai hatalmi arroganciáját külföldre exportálva, visszaélt.
Történelmi megbékélés, közös jövő a szomszédokkal
A Demokratikus Koalíció a történelmi megbékélést,
a bizalom és az együttműködés megerősítését helyezi az új, progresszív szomszédságpolitika fókuszába.
A megbékélés alapja a közös érdekek és értékek egyeztetése és kölcsönös érvényesítése.
Tudomásul kell venni, hogy a magyarok különböző országok polgáraiként élnek.
A lehető legeredményesebb kisebbségvédelem - a többségi néppel való széleskörű együttműködés mellett - az, ha az adott magyar nemzeti közösség politikai ereje kormányzati/önkormányzati tényező.
Ebbéli törekvésükben a magyar államnak beavatkozás-mentesen
támogatnia kell a határon túli magyar szervezeteket.
Az autonómia-törekvéseknek is az egyetlen, a gyakorlatban lehetséges megvalósítási módja a többségi és kisebbségi közösségek közötti kölcsönös politikai bizalom és együttműködés megteremtése és erősítése.
9. Záró ajánlás
Ajánlatunkkal egyfelől minden magyar választóhoz,
másfelől a Fidesz-kormány leváltására készülő demokratikus pártokhoz, szervezetekhez, leendő partnereinkhez fordulunk.
Programunk nyugatos, polgári Magyarországról,
jobb, élhetőbb, felemelkedő
és ugyanakkor szolidáris,
Európába integrálódó,
szomszédaival megbékélt Magyarországról szól.
Ez a Magyarország megteremthető!
Hisszük, hogy összefogva képesek leszünk rá!
