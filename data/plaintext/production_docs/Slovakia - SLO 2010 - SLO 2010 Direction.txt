Programové zameranie strany SMER – sociálna demokracia pre volebné obdobie 2010 - 2014
Tento program vychádza z doterajších skúseností a výsledkov  z výkonu vládnej moci vykonávanej v záujme tých, ktorí dávajú štátnemu vedeniu mandát, t.j. v záujme občanov.
Základným východiskom činnosti vlády s výrazným postavením strany SMER – sociálna demokracia bude zabezpečiť jednotu ekonomického, sociálneho a environmentálneho rozvoja Slovenska.
Obsah programového zamerania:    1.   NEVYHNUTNÁ KONTINUITA  2.   ÚLOHA ŠTÁTU A VEREJNÉHO SEKTORA  3.   HOSPODÁRSKY A TRVALO UDRŽATEĽNÝ ROZVOJ SLOVENSKA  4.   ZNALOSTNÁ SPOLOČNOSŤ A EKONOMIKA   5.   KVALITA ŽIVOTA A ZNALOSTNO-SOCIÁLNY ŠTÁT  6.   ROZVOJ REGIÓNOV SLOVENSKA 7.   POSILNENIE POSTAVENIA SLOVENSKEJ REPUBLIKY V EURÓPSKEJ ÚNII A VO SVETE
1. NEVYHNUTNÁ KONTINUITA
Politická scéna vo všetkých štandardných demokraciách je rozdelená na ľavicu, centristické strany a pravicu.
Tak je to aj na Slovensku.
Ľavicové strany obhajujú väčšiu angažovanosť štátu v spoločenskom a ekonomickom živote, pretože nezdieľajú presvedčenie, že všetko vyrieši trh.
Podľa ľavice občania potrebujú pomoc od sociálneho štátu.
Podľa ľavice sociálny štát chce pomáhať občanom.
Naopak, pravicové (neoliberálne a neokonzervatívne) strany obhajujú silnú pozíciu trhu
a čo najmenej zásahov štátu v spoločenskom a ekonomickom živote.
Hovoria  o individualizme,
o absolútnej zodpovednosti človeka za seba samého,
o podnikavosti a absolútnych právach úspešných na svoje majetky a vlastníctvo.
Ľavica preferuje solidaritu, pravica individualizmus.
Ľavica hovorí o štáte,  pravica o trhu.
Ľavica o sociálnom štáte, pravica o minimálnom štáte.
Ľavica chápe pod  solidaritou pomoc slabším, pravica označuje sociálny štát za „trestanie úspešných“.
Ľavica  hovorí o vyrovnávaní rozdielov medzi ľuďmi, pravica o nerovnosti ako o významnej hodnote
Ľavica podporuje vytváranie rovnakých šancí a príležitosti, pravica stupňovanie dravej konkurencie a presadenie sa za každú cenu
Modernizáciu spoločnosti si pravica predstavovala nielen ako absolútnu dereguláciu trhu, ale aj ako výrazné redukovanie sociálneho štátu a sociálneho sektora.
Pravicová vláda vyhlasovala, že sociálne práva znižujú priestor pre rozvoj slobody.
Nedokázala odpovedať ani na jednu zo základných otázok: či je správne a spravodlivé, ak napriek hospodárskemu rastu, bolo Slovensko krajinou s najväčšou chudobou v Európskej únii?
Nevedela pochopiť, že občanov po osemročných skúsenostiach ani tak nezaujímali samotné reformy, ako to, či im vláda dokáže vytvoriť podmienky pre prácu a dôstojný život vo svojej vlasti.
Uplynulé obdobie ukázalo dostatočne presvedčivo, že spoločnosť, založená na silnom individualizme prerastajúcom do egoizmu, pretrhaní väzieb medzi hospodárskou a sociálnou sférou, odstránení spoločenskej súdržnosti, toľko preferovanej v Európskej únii, sa postupne dostane do veľkej krízy.
Aj napriek uvedenému je celkom legitímne, ak pravicové strany hovoria o voľnom trhu a o vytláčaní štátu.
V poriadku však nie je, ak odrazu pravica, s použitím úskočných praktík, začne hovoriť o riešeniach patriacich opačnej časti politického spektra a tváriť sa, že je sociálna, solidárna, spravodlivá, súcitiaca ...
. Pravici chýbal a dodnes chýba realistický pohľad na svoje vládnutie a určitá dávka sebareflexie.
Naopak, od začiatku volebného obdobia v roku 2006 zákonodarná aj exekutívna činnosť vtláčali pečať jednoty hospodárskych a sociálnych procesov.
Skutočne existovala vôľa presadiť dôležitý programový cieľ strany SMER – sociálna demokracia a zároveň základnú premisu vládneho programu vychádzajúcu zo skutočnosti, že podmienky, v ktorých ľudia žijú a pracujú, nie sú len ich osobnou vecou alebo zodpovednosťou ich blízkych a rodín, ale aj vecou verejnou.
Mandát robiť politiku pre ľudí bol naplnený prostredníctvom väčšej sociálnej spravodlivosti a solidarity,
ktoré odkazujú k vzájomnosti a spolupatričnosti medzi ľuďmi
a k silnejšiemu a aktívnejšiemu štátu.
Dôležité ústavné inštitúty sa stali súčasťou vládneho programu, ale predovšetkým praktickej politiky, nakoľko:Ústava Slovenskej republiky predpokladá sociálny štát od vzniku samostatnej Slovenskej republiky tým, že upravuje a pre všetkých garantuje hospodárske, sociálne a kultúrne práva v rozsahu typickom pre sociálny štát.
Naša ústava rovnako hovorí v článku 55, že „hospodárstvo Slovenskej republiky sa zakladá na princípoch sociálne a ekologicky orientovanej trhovej ekonomiky“.
Kde trh a ekonomika sú prostriedkom na uspokojovanie sociálnych cieľov, na zabezpečenie podmienok pre dôstojný a trvalo udržateľný život jednotlivca a spoločnosti.
Správnosť uvedeného prístupu neskôr potvrdila aj Lisabonská zmluva, keď na európskej úrovni uprednostnila sociálny model rozvoja tým, že si predsavzala usilovať „o sociálne trhové hospodárstvo s vysokou konkurencieschopnosťou, zamerané na dosiahnutie plnej zamestnanosti a sociálneho pokroku, ako aj vysokú úroveň ochrany životného prostredia a zlepšenia jeho kvality.“
Realizácia vládneho programu zároveň predstavovala postupnú tvorbu sociálneho rozvojového modelu v Slovenskej republike.
Kontinuita ako prejav dôvery
Väčšina občanov si želá zachovanie kontinuity vývoja Slovenska po roku 2006;
strana SMER – sociálna demokracia je najsilnejším  článkom vlády a tiež najdôležitejším nositeľom  ekonomických a spoločenských zmien po vyhraných parlamentných voľbách;
strana SMER – sociálna demokracia je počas celého vládneho obdobia jednoznačne najpopulárnejšou stranou, ľudia dôverujú jej politike a jej predstaviteľom;
podpora viac ako tretiny populácie v systéme  viacerých parlamentných politických strán je najplastickejším dôkazom potreby zachovania kontinuity sociálnej orientácie vlády.
Kontinuita ako prejav zodpovednosti
Politika najsilnejšej vládnej strany je tiež prejavom zodpovednosti voči vlastným voličom a občanom našej krajiny;
ekonomické a sociálne opatrenia  sa prejavujú svojimi účinkami vždy až po istej dobe, ktorá často prekračuje horizont jedného volebného obdobia – preto je v záujme zodpovednosti za uskutočnené zmeny od roku 2006 nevyhnutné vynaložiť všetko úsilie, aby sa naplnilo očakávanie verejnosti.
A zároveň dotiahnuť rozpracované zámery vládneho kabinetu, ktoré sú programovými piliermi strany SMER – sociálna demokracia.
Kontinuita ako prejav nádeje
Príchod novej vlády s významným postavením strany SMER – sociálna demokracia v roku 2006 predstavoval najmä nádej na zlepšenie sociálnych podmienok  pre občanov – opatrenia vo vzťahu k ľudom práce sa, napriek prejavom svetovej hospodárskej krízy, podarilo zrealizovať a naplnili sa aj ďalšie strategické ciele – vstup do schengenského priestoru a do eurozóny.
Nádej občanov, ktorí dali svoj hlas strane SMER – sociálna demokracia sa podarilo naplniť.
Dosiahnuté úspechy nie sú cieľom, ale prostriedkom k lepšiemu životnému štandardu občanov Slovenskej republiky.
Preto je potrebné zachovať kontinuitu strategického smerovania Slovenskej republiky, založeného na jednote hospodárskych a sociálnych procesov, ktoré stelesňuje strana SMER – sociálna demokracia.
Tým poskytuje ľuďom možnosť na zlepšenie ich sociálneho a ekonomického postavenia aj do budúcnosti.
Základné prístupy k dosiahnutiu programových cieľov:
Východiskom činnosti vlády za účasti strany SMER – sociálna demokracia (ďalej len „vláda“) bude zabezpečenie jednoty ekonomického, sociálneho a environmentálneho rozvoja Slovenska.
A neustálej obnovy rovnováhy uvedených troch zložiek spoločenského rozvoja.
1)  Vláda navrhne posilnenie rozsahu, obsahu a intenzity činnosti štátu, ktorého funkcie boli v nedávnej minulosti neprimerane oslabované.
Je nevyhnutné nanovo definovať priestor pre intervenciu štátu, jeho nezastupiteľnosť pri prekonávaní krízy a komplexnej tvorbe podmienok pre zvyšovanie kvality života na Slovensku.
2) Vláda všestranne podporí hospodársky a trvalo udržateľný rozvoj Slovenska, ako predpoklad tvorby viac kvalitných pracovných miest a materiálnych podmienok každej spoločenskej činnosti.
Program vytyčuje konkrétne opatrenia ako zo Slovenska urobiť konkurencieschopný hospodársky priestor,
ktorý bude založený na znalostiach,
spoločenskej súdržnosti,
environmentálnom rozvoji a bude rásť rýchlejšie a udržateľne
a dosahovať vyššiu úroveň zamestnanosti a sociálneho pokroku.
3)  Vláda podporí smerovanie k znalostnej spoločnosti a ekonomike.
Nepôjde pritom len o zachytenie „módneho trendu“, ale o reagovanie na skutočné potreby ďalšieho rozvoja slovenskej spoločnosti.
4) Vláda zabezpečí ďalšie smerovanie k znalostno-sociálnemu štátu ako predpokladu posilnenia súdržnosti spoločnosti a rastu kvality života ľudí.
Program navrhuje orientáciu najmä na také hodnoty ako sú rodina,
práca ako zdroj  zabezpečenia prostriedkov pre život,
starostlivosť o zdravie,
rozvoj školstva a vzdelanie mladých ľudí,
kvalita života starších ľudí, bývanie a sociálna politika.
5) Vláda vytvorí podmienky pre ďalší rozvoj regiónov a odstraňovanie rozdielov v úrovni ich rozvoja, najmä budovaním infraštruktúry, posilnením regiónov cez produkčné investície, hospodárnym, účinným a účelným využívaním európskych fondov určených na odstraňovanie regionálnych rozdielov v zjednotenej Európe.
6)  Vláda zabezpečí posilnenie miesta Slovenska v Európskej únii a vo svete.
Podporí rozprúdenie diskusie k problematike priblíženia politiky únie a rozhodovacej činnosti jej inštitúcií k občanom všetkých členských štátov.
Rovnako vláda podporí úsilie Európskej únie o sociálne trhové hospodárstvo s vysokou konkurencieschopnosťou, zamerané na dosiahnutie plnej zamestnanosti a sociálneho pokroku.
Bude presadzovať vyváženú zahraničnú politiku, klásť dôraz na obhajobu národných a štátnych záujmov
a posilňovanie ekonomického rozmeru diplomacie.
2. ÚLOHA ŠTÁTU A VEREJNÉHO SEKTORA
Uplatňovanie verejnej moci
Cieľom vlády je zoptimalizovať úlohu štátu, ktorá bude prehlbovať komplexnú  tvorbu podmienok pre zvyšovanie kvality života na Slovensku.
Štát a jeho orgány musia udržiavať v optimálnom chode všetky spoločensky významné funkcie verejného sektora, týkajúce sa života ľudí a celej spoločnosti.
Identifikovať nerovnovážne procesy a obnovovať rovnováhu, predovšetkým vo vzťahu ku globálnej kríze.
Finančná a ňou podmienená hospodárska kríza ovplyvňuje a hýbe štátmi, svetovým spoločenstvom, ekonomikou, ale aj ostatným spoločensko-politickým dianím.
Nejde o obyčajnú cyklickú alebo štrukturálnu krízu.
Ide o krízu hodnôt, cieľov spoločnosti, polarizácie sveta a globálnej spotreby.
Nadmerná príjmová polarizácia, virtualizácia finančného sveta, strata etiky v podnikaní, neriešenie kľúčových ekonomických a spoločenských problémov, vyústilo do globálneho rozmeru krízy.
Štát musí predovšetkým eliminovať negatívne vonkajšie a vnútorné javy a procesy a zároveň efektívne chrániť ekonomické záujmy, garantovať obranu republiky, bezpečnosť a ochranu života a zdravia osôb, verejný poriadok, zabezpečiť sociálne istoty a poskytovať verejné služby.
Vláda navrhne posilnenie rozsahu, obsahu a intenzity činnosti štátu, ktorého funkcie boli v nedávnej minulosti neprimerane oslabované.
Je nevyhnutné nanovo definovať priestor pre intervenciu štátu, jeho nezastupiteľnosť pri prekonávaní krízy a riešení problémov typických pre začiatok 21. storočia, čím sa vytvoria predpoklady pre prechod k modernému vládnutiu, vykonávanému v súlade so základnými hodnotami a cieľmi Európskej únie.
Vláda bude presadzovať komplexnejší a viac systémový prístup k plneniu niektorých funkcií štátu.
Ide najmä o:
-ekonomickú funkciu štátu v trhovom hospodárstve,
-funkciu organizácie a riadenia vzťahov vnútornej štruktúry spoločnosti,
funkciu vytvárania politických, právnych a ekonomických podmienok pre rozvoj jednotlivých sfér spoločenského života.
Aby vykonávanie týchto funkcií bolo vyvážené, trhovo konformné a zabezpečovalo podmienky pre kvalitnejší život občanov.
Dôležité smery uplatňovania úlohy štátu:
-Garantovať fungovanie právneho štátu.
Priblížiť štát k občanovi, vrátane politiky a rozhodovacej činnosti inštitúcií Európskej únie.
Vytvárať vhodné podnikateľské prostredie s osobitným zameraním pre malých a stredných podnikateľov.
Za účelom trvalej udržateľnosti verejných financií a súčasnom uplatnení účinnej sociálnej politiky, zefektívniť verejný sektor.
Posilniť úlohu štátu vo vzťahu k optimálnej verejnej spotrebe, ako faktora trvalo udržateľného rastu.
Posilniť komplexnosť pohľadu na jednotlivé zložky bezpečnosti.
Pri rešpektovaní kľúčovej úlohy odborových organizácií a zamestnávateľských organizácií postupne transformovať spôsob vedenia sociálneho dialógu s cieľom zapojiť do dôležitých spoločenských rozhodovacích procesov aj intelektuálne vrstvy a cirkvi a náboženské spoločnosti.
Strategická dimenzia vládnutia
Slovenská republika sa počas celého transformačného obdobia nevedela vymaniť z problémov, spôsobených absolútnym nedocenením významu dlhodobých trendov a rozhodnutí.
Riešením je zefektívňovať našu schopnosť adekvátne reagovať na zmeny a prispôsobovať tomu ciele spoločnosti, nástroje poznávania a spôsoby riadenia.
Vláda zdôrazňuje potrebu strategickej dimenzie vládnutia, vytvárajúcej podmienky pre to, aby sa prognózovanie vývoja, stanovovanie priorít a rozvíjanie strategického vládnutia, stalo trvalou súčasťou fungovania štátu a spoločenského dialógu.
Rozhodujúcim predpokladom realizácie tohto cieľa je efektívna tvorba kvalitných vízií a stratégií.
Vláda vyslovuje politickú podporu strategickému vládnutiu, ako základnému predpokladu uplatnenia tohto inštitútu.
Uprednostňujeme prostredie politickej stability, silnej a stabilnej vlády,  zameranej nie na veľký počet operatívnych úloh, ale skôr na koncepčnú, systémovú a efektívnu prácu.
Vláda považuje za nevyhnutné, aby sa formovali vedecké kapacity, orientované na skúmanie budúcnosti krajiny.
Bude potrebné uvažovať aj o vytvorení centra pre strategické riadenie na úrovni vlády.
Je nevyhnutné akcentovať potrebu zvýšenej koordinácie politík a úzkej previazanosti sociálnych, hospodárskych a environmentálnych cieľov a politík na ich dosiahnutie.
Vláda rovnako podporí verejnú diskusiu o problematike strategického smerovania slovenskej spoločnosti.
Štát a ekonomika
Dôsledky globálnej finančnej a hospodárskej krízy viedli k odmietnutiu glorifikácie „zázračnej ruky trhu“ a názorov o mizivej úlohe štátu v hospodárskej sfére.
Čo automaticky predpokladá potrebu komplexnejšieho pohľadu na problematiku národného hospodárstva v rámci celého štátu.
Vláda kladie dôraz na čo najkomplexnejšiu národohospodársku politiku, lepšie využitie systémového prístupu a opatrení zameraných na koordináciu ekonomiky, predovšetkým vo vzťahu vylepšovania podmienok pre pôsobenie kľúčových faktorov výkonnosti národného hospodárstva
a riešeniu otázok trvalo udržateľného ekonomického rastu, vrátane stabilizácie trhu práce a zvýšenia miery zamestnanosti.
Ide o opatrenia, ktoré nebudú deformovať trh.
Vláda opakovane podčiarkuje nevyhnutnosť zabezpečenia jednoty ekonomického, sociálneho a environmentálneho rozvoja Slovenska.
Za uvedeným účelom je nevyhnutné intenzívnejšie uplatňovať ekonomické funkcie štátu v trhovom hospodárstve.
Vláda považuje za rozhodujúci predpoklad úspešného smerovania k spoločenskohospodárskej prosperite pokračovanie v budovaní  rovnovážneho trhového prostredia a rovnováhy medzi verejnými a súkromnými záujmami pri garantovaní sociálnej spravodlivosti.
Význam verejného sektora
Vláda vychádza z poznania, že Slovensko potrebuje kvalitný verejný sektor, ako produkt verejnej politiky štátu, ktorý v rámci efektívneho hospodárenia s verejnými zdrojmi zabezpečí kvalitné a dobre fungujúce systémy vzdelávania, zdravotnej starostlivosti a sociálneho zabezpečenia.
Iba dobre fungujúci a dostatočne efektívny verejný sektor dokáže účinne podporiť kvalitatívny rozvoj spoločnosti, sociálno-ekonomickú rovnováhu a životné istoty obyvateľstva.
Vláda bude podľa náročnosti a akútnosti problematiky neodkladne riešiť uskutočnenie reforiem (resp. bude  pokračovať v začatých reformách) systémov vzdelávania, zdravotnej starostlivosti a sociálneho zabezpečenia, s dôrazom na zvyšovanie ich efektívnosti a kvality pri rešpektovaní možností determinovaných dlhodobou udržateľnosťou verejných financií.
Vychádzať sa pritom bude tak z lepšieho uspokojovania potrieb občanov, ako aj z potrieb formujúcej sa znalostnej spoločnosti.
Úlohy verejnej správy
Významným nástrojom dosiahnutia potrebných zmien, ktoré povedú k zásadnému zefektívneniu štátu vo všetkých jeho rozmeroch, podľa názoru vlády, bude modernizácia  verejnej správy.
Globálnym cieľom činnosti vlády pri riadení verejnej správy bude v nasledujúcom volebnom období „Skvalitnenie činnosti subjektov verejnej správy a verejných služieb za účelom podpory sociálno-ekonomického rastu Slovenskej republiky a zvýšenie kvalitatívnych parametrov života občanov.“
Piliermi tohto cieľa budú ekonomizácia, informatizácia a personálny rozvoj vo všetkých štruktúrach verejnej správy.
To si vyžiada:Systematicky skvalitňovať právny rámec verejnej správy.
Jeho uplatňovanie v praxi by nemalo prinášať neprimerané byrokratické záťaže občanom a komplikovanie pracovných postupov v úradoch.
Zároveň právny poriadok a represívne orgány musia podstatne razantnejšie potláčať dlhodobo pretrvávajúce negatívne javy v spoločenskom a hospodárskom živote.
Vláda bude dôsledne presadzovať preventívne a represívne opatrenia v boji s korupciou a tým minimalizovať množstvo korupčných príležitostí a nastaví účinný sankčný systém.
Bude dbať, aby kvalita štátnych evidencií a činnosť kontrolných inštitúcií dôraznejšie zabezpečovala zlepšovanie korektného podnikateľského prostredia a zároveň vytvárala podmienky pre zvýšenie finančných príjmov verejných rozpočtov.
Občan a uspokojenie jeho životných potrieb musí byť stredobodom pozornosti organizovania výkonu verejnej správy.
Zároveň je potrebné verejnú správu pre občana sprehľadniť a umožniť tak občanom podieľať sa primeranou formou  na jej rozhodovaní a kontrole.
Je dôležité, aby čo najviac svojich potrieb v kontakte s úradmi vyriešil na jednom kontaktnom mieste podľa zásady, aby „obiehali informácie, a nie občan.“
Taktiež je dôležité dbať na skvalitňovanie foriem osobného kontaktu „občan – úradník.“
V kontexte rozpracovanej „Koncepcie modernizácie územnej samosprávy“ vláda podporí vybudovanie siete „Spoločných obecných úradovní“ a ich vybavenie informačnými a komunikačnými technológiami.
Tieto by mali vytvoriť základnú sieť pre komunikáciu „občan – úrad“ na miestnej úrovni.
Zároveň by prispeli k racionalizácii a k skvalitneniu činnosti miestnej samosprávy.
Vláda bude riešiť nevhodne atomizovanú štruktúru úradov miestnej štátnej správy s cieľom zlepšiť koordinačnú úlohu štátu pri riešení sociálno-ekonomických úloh v území.
Na základe komplexných ekonomických a právnych analýz bude vláda postupne racionalizovať organizačnú štruktúru a štýl riadenia ústrednej štátnej správy.
Vláda postupne zavedie systém strategického plánovania a riadenia v štátnej správe a zaistí jeho previazanosť na systém financovania.
Bude dbať na vecnú, priestorovú a časovú previazanosť odvetvových stratégií a koncepcií.
Taktiež bude iniciovať prepojenie týchto dokumentov do strategických zámerov územnej samosprávy.
Zintenzívni zapájanie vedeckého potenciálu, osobitne vysokých škôl do koncepčných aktivít orgánov štátnej správy.
Dôležitú úlohu pri skvalitňovaní verejnej správy zohráva úroveň vnútorného riadenia úradov.
Základom je dôraz na dodržiavanie zákonnosti pri výkone správy.
Ďalej si to vyžaduje uplatnenie moderných metód riadenia kvality, sledovanie výkonnosti jednotlivých organizačných útvarov, sledovanie nákladovosti a tým efektívnosti vynakladaných prostriedkov a monitorovanie spokojnosti občanov.
Na to nadväzuje využitie moderných informačných a komunikačných technológií .
Základ ekonomizácie verejnej správy bude postavený na skúmaní nákladovosti jednotlivých produktov, resp. činností verejnej správy.
Na základe takto objektivizovaných údajov bude možné v rozpočtovom procese objektivizovať finančnú náročnosť jednotlivých druhov správy.
Bude to tiež východisko pre racionalizáciu správy majetku štátu a jeho centralizáciu.
Vláda bude dbať, aby príslušné orgány dôraznejšie odstraňovali stále pretrvávajúce nedostatky a vážne negatívne javy v procesoch verejného obstarávania na všetkých úrovniach správy.
Za týmto účelom sa plošne uplatní elektronické verejné obstarávanie, ktoré bude postupne centralizované.
V riadiacich procesoch vlády sa postupne zavedie jednotný systém riadenia ľudských zdrojov vo verejnej správe.
Strategickým cieľom vlády je v plnom rozsahu vybudovať e-government, čo predstavuje komplexnú a efektívnu digitalizáciu administratívnych, správnych, rozhodovacích a riadiacich procesov, vrátane elektronických služieb pre občanov, ako aj normotvorby v rámci všetkých odvetví správy a formách správy.
Spravodlivosť
Vymožiteľnosť práva je dlhodobo považovaná za výraznú slabinu justície na Slovensku.
Doteraz realizovanými opatreniami v oblasti vymáhateľnosti práva nastalo určité zlepšenie v tejto oblasti, avšak pre obdobie nárastu problémových prípadov v praxi, sa javia ako nepostačujúce a je potrebné prepojiťčiastkové riešenia do komplexného systému.
Vláda pre zabezpečenie uvedenej priority:príjme opatrenia v záujme zefektívnenia a zrýchlenia súdneho konania podporou
alternatívneho riešenia sporov a prijatím  ďalších účinných opatrení, t.j. explicitným upravením prípadov, v ktorých sa nebude predkladať vec odvolaciemu súdu, ak nejde o odvolanie proti rozhodnutiu vo veci samej, prehodnotením súčasnej právnej úpravy postavenia súdnych úradníkov a ich rozhodovania, najmä v agende tzv. drobných sporov,
-ďalej zanalyzuje a uskutoční opatrenia za účelom transparentnosti výkonu záložného práva a dobrovoľných dražieb,
bude pokračovať vo vypracovaní nového kódexu všeobecného súkromného práva hmotného – Občianskeho zákonníka a kódexu obchodného práva,
-príjme opatrenia v záujme posilnenia bezpečnosti pri prevodoch nehnuteľností s cieľom ochrániť dotknuté osoby, najmä v súvislosti s nekalými prevodmi nehnuteľností a posilniť ochranu vlastníka nehnuteľností pri všetkých spôsoboch zmeny vlastníctva,
-posúdi a príjme opatrenia s cieľom predísť nekalej činnosti vedúcej k účelovému zániku obchodných spoločností a ich prevodov na tzv. biele kone,
-posilní postavenie poškodeného v trestnom konaní s cieľom realizovať právo poškodeného na prístup k trestnému súdu a to už v prípravnom konaní.
Súčasne bude precizovať právnu úpravu trestného konania v štádiu jeho začatia s dôrazom na úpravu štádia do vznesenia obvinenia,
-bude pokračovať v zabezpečovaní dôslednej harmonizácie a úprave noriem trestného práva s právnymi aktmi EÚ a v zmysle platných medzinárodných záväzkov SR, vrátane zavedenia trestnoprávnej zodpovednosti právnických osôb.
Vláda bude naďalej riešiť pretrvávajúce aplikačné nedostatky právnej úpravy trestného zákona a trestného poriadku v zmysle už navrhnutých konkrétnych legislatívnych zmien,
-sústredí väčšiu pozornosť otázkam kriminológie a prevencie páchania trestnej činnosti.
Vnútorný poriadok a bezpečnosť
Každý demokratický a právny štát chráni vnútorný poriadok a bezpečnosť ako dôležité atribúty budovania usporiadanej spoločnosti, v ktorej je nezákonnosť nahrádzaná dodržiavaním zákona a v ktorej sú chránené životy, zdravie, majetok, práva a slobody občanov.
V zmysle programového vyhlásenia bol plnený záväzok posilňovať vnútorný poriadok a bezpečnosť a dosiahnuť v tejto oblasti výrazné kvalitatívne zmeny oproti predchádzajúcemu obdobiu.
Počas nášho pôsobenia došlo k stabilizácii policajného zboru, hasičského  a záchranného zboru.
Prispelo k tomu  viacero zásadných zmien ako nové systémy odmeňovania, či garancia a zefektívnenie systémov sociálneho zabezpečenia.
Zvýšila sa tak kvalita bezpečnostných zborov, čo sa odzrkadlilo aj na ich výsledkoch.
V posledných rokoch došlo k významnému poklesu kriminality a zvýšeniu objasnenosti trestných činov.
V roku 2009 bol aj rekordne najnižší počet  ľudí usmrtených pri dopravných nehodách a to vďaka  novému cestnému zákonu a efektívnym dopravno-bezpečnostným kontrolám.
Vláda nadviaže na pozitívne výsledky a bude:podporovať prevenciu ako dôležitú súčasť ochrany zdravia a majetku občanov,
zvyšovať počet policajtov v uliciach, predovšetkým v problémových regiónoch a obmedzovať tak bežnú kriminalitu, ktorá znepríjemňuje život občanom.
Ukázalo sa, že viac policajtov v uliciach prispelo k zníženiu kriminality.
Personálne posilníme  najmä útvary dopravnej a poriadkovej polície, ale aj rady vyšetrovateľov,
efektívnym využívaním legislatívnych i technických nástrojov pokračovať  v nastúpenom trende výrazného nárastu úspešných odhalení prípadov korupcie a vytvárať tak tlak na potieranie tohto druhu trestnej činnosti nebezpečnej pre spoločnosť.
Posilníme špecializované útvary Policajného zboru SR, predovšetkým Úrad boja proti korupcii a Úrad boja proti organizovanej kriminalite,
-naďalej znižovať počet obetí, zranených a dopravných nehôd na cestách, chrániť všetkých slušných vodičov a razantne zasahovať proti cestným pirátom.
Zároveň dohliadneme na plynulosť cestnej premávky, ktorá je základným predpokladom bezpečnosti,
-naďalej viesť nekompromisný boj proti akýmkoľvek prejavom extrémizmu, rasizmu, neznášanlivosti, xenofóbie, antisemitizmu a agresívneho nacionalizmu.
Modernými metódami zabojujeme s novým nebezpečným fenoménom, ktorým je počítačová kriminalita a zneužívanie internetu,
-vytváraťďalšie stabilizačné prvky v Policajnom zbore SR a Hasičskom a záchranárskom zbore SR.
Po zmenách v systémoch odmeňovania a sociálneho zabezpečenia je novou výzvou bytová politika.
Všetky tieto zmeny prispievajú k zvyšovaniu atraktivity a tým aj kvality práce v bezpečnostných zboroch,
-pokračovať v modernizácii – v obmene techniky a výstroje a v rekonštrukcii objektov s využitím fondov EÚ v rámci Policajného zboru SR a Hasičského a záchranného zboru SR.
3. HOSPODÁRSKY A TRVALO UDRŽATEĽNÝ ROZVOJ
Faktory hospodárskeho rozvoja
Vláda vychádza z presvedčenia, že hospodárska prosperita Slovenska prostredníctvom celkovej konvergencie jej ekonomiky k vyspelým krajinám EÚ, je podmienená dlhodobým udržaním primeranej dynamiky hospodárskeho rastu a dostatočnej úrovne sociálnoekonomickej súdržnosti.
Ide pritom o tieto podmienky:a) makroekonomická stabilita,
b)  priaznivé podnikateľské prostredie
c) rast konkurencieschopnosti.
Hospodárska kríza si vyžiadala nielen značné zdroje na zmiernenie jej negatívnych dopadov, ale aj odhalila niektoré dlhy doterajšieho vývoja.
Medzi nutné predpoklady hospodárskeho rozvoja bude patriť  zvýšenie efektívnosti verejného sektora pri zachovaní základných hodnôt daných solidaritou a súdržnosťou, ktorých realizácia je nevyhnutná a je v súlade s potrebami trvalo udržateľného hospodárskeho rozvoja.
Vplyv globálnej krízy sa prejaví najmä vo vyšších nákladoch na  stabilný hospodársky rast a zabezpečenie potrebnej sociálno-ekonomickej súdržnosti, než aké boli tieto náklady pred krízou.
Bude to klásť zvýšené nároky na efektívnosť hospodárenia a účinnosť hospodárskopolitických opatrení.
Hlavným nástrojom na dosiahnutie vyváženého a trvalo udržateľného rozvoja národného hospodárstva bude finančná a hospodárska politika, riešiaca tie aspekty v oblasti financií a reálnej ekonomiky, ktoré rozhodujú o rýchlosti a kvalite celkovej konvergencie Slovenska k úrovni vyspelých krajín EÚ.
Tieto politiky budú pritom koncipované tak, aby sa ďalej umocňovala ústavná hodnotová orientácia Slovenska na udržateľný sociálno–trhový a ekologicky rozvoj hospodárstva.
Vyváženým rozpočtovým hospodárením v oblasti príjmov aj výdavkov bude vláda cielene pokračovať v konsolidácii verejných financií, pri znižovaní podielu deficitu verejných financií na HDP a udržaní priemerného podielu verejného dlhu na HDP.
Pôjde pritom o ekonomicky a najmä cenovo efektívnejšie a transparentnejšie zabezpečovanie investícií, tovarov a služieb.
Vláda bude pokračovať v realizácii opatrení súvisiacich so znížením rozpočtových kapitol, čím dosiahne vyššiu efektívnosť výdavkov vo verejnej správe.
Vláda v súvislosti s posilnením záväznosti viacročného rozpočtu verejnej správy, vrátane  predĺženia obdobia, na ktoré sa rozpočtový rámec zostavuje, zavedie stanovovanie výdavkových stropov.
Finančná politika
Pri absencii vlastnej menovej politiky bude vláda cielene zvyšovať účinnosť nástrojov fiškálnej politiky, a to tak pri sociálnom rozvoji hospodárstva, najmä zvyšovaním zamestnanosti,
ako aj pri postupnom plnení konvergenčných kritérií Paktu rastu a stability.
V kontexte s  uvedenými cieľmi finančnej a fiškálnej politiky pôjde o vyvážené a trhovo konformné posilňovanie a zefektívňovanie úlohy štátu pri uplatňovaní alokačnej, distribučnej, stimulačnej a stabilizačnej funkcie verejných financií.
Vláda bude systémovo formovať a efektívne využívať nástroje fiškálnej, rozpočtovej, daňovej a výdavkovej politiky štátu.
Cieľom je postupne vytvárať predpoklady pre vedomostný rast spoločnosti,
pre rozvoj malého a stredného podnikania
ako rozhodujúceho faktoru rastu zamestnanosti.
Prioritou vlády bude finančne podporovať poskytovanie zdravotníckych a sociálnych služieb.
Fiškálnou, najmä daňovou široko dimenziálnou politikou a zásadným zefektívnením práce so štátnymi finančnými aktívami, bude vláda vytvárať predpoklady pre dostatočnú tvorbu podnikateľských a tým aj  verejných zdrojov.
Koordinovaným používaním verejných zdrojov bude vládny kabinet vytvárať podmienky pre včasné a efektívne čerpanie fondov EÚ.
Zodpovednou daňovou politikou zabezpečíme z dlhodobého hľadiska sociálno-ekonomický rast.
Z uvedeného dôvodu budeme realizovať dlhodobé strategické plánovanie, ktoré bude stabilizovať podnikateľskú sféru.
Cieľom vlády je nezvyšovať daňové zaťaženie fyzických a právnických osôb.
Vláda urýchli reformu daňovej správy prostredníctvom programu UNITAS, ktorý zabezpečí zjednotenie výberu daní, cla a odvodov sociálneho poistenia.
Razantnejšie ako doteraz bude vláda postupovať proti pretrvávajúcim hrozbám, vyplývajúcim z veľkého rozsahu šedej a čiernej ekonomiky.
Vláda prijme legislatívne a inštitucionálne úpravy zamerané na efektívny boj proti daňovým podvodom a to najmä prepojením obchodného, daňového a trestného práva v rovine procesnej, ako aj hmotnej.
Cieľom tohto opatrenia bude účinnou legislatívnou podporou komplexne postihovať páchané podvody.
Cieľom opatrení vlády bude taktiež eliminácia legalizácie príjmov z trestnej činnosti a financovania terorizmu.
Vláda vytvorí podmienky  pre odhaľovanie neobvyklých finančných operácií.
Z uvedeného dôvodu legislatívne upraví oznamovaciu povinnosť subjektov finančného trhu.
Vláda rešpektuje, že EÚ podľa Lisabonskej zmluvy usiluje o trvalo udržateľný rozvoj Európy, založený na vyváženom hospodárskom raste a cenovej stabilite.
Budeme preto aj naďalej podporovať stabilitu cien tovarov, služieb a energií v medziach možností legislatívy EÚ.
V prípadoch zlyhania samoregulačných trhových mechanizmov prijmeme, v súlade s legislatívou EÚ, primerané opatrenia na zabránenie nežiaduceho cenového vývoja.
Vláda bude podporovať, v spolupráci s ostatnými štátmi EÚ, zavedenie efektívnej regulácie a účinnej transparentnej politiky vo finančnom sektore, pričom podporí prijatie jednotných pravidiel pri výkone dohľadu v štátoch EÚ.
Hospodárska politika
Vláda bude presadzovať hospodársku politiku a jej podmnožinu – odvetvové a prierezové politiky za hlavný nástroj na riešenie aspektov vývoja reálnej ekonomiky, ktorý ovplyvňuje dosiahnutie vyváženého a trvalo udržateľného rozvoja národného hospodárstva.
Vláda zabezpečí mechanizmy súladu, aby jednotlivé zložky hospodárskej politiky medzi sebou korešpondovali a vzájomne nadväzovali.
Medzi základné úlohy jednotlivých zložiek hospodárskej politiky bude patriť také formovanie rastového potenciálu ekonomiky, ktoré je založené na dlhodobých trendoch efektívneho využívania poznatkov a pôsobenia procesov kontinuálne zvyšujúcich súhrnnú produktivitu faktorov.
Osobitnú dôležitosť bude zohrávať vhodná podpora perspektívnych oblastí podnikania v znalostnej ekonomike.
Za také oblasti vláda považuje: inovatívnu medicínu, nanotechnológie, digitálne priemyselné technológie, a inovatívne technológie v potravinárskom priemysle.
Pre ich rozvoj bude vláda podporovať vytváranie technologických platforiem a ich účinnejšie pôsobenie v európskom výskumnom priestore.
S cieľom využitia „spiaceho“ potenciálu vedy a výskumu slovenských kapacít v praxi, vláda zavedie výhodnejší mechanizmus benefitu pre autorov, ktorých podnety sú úspešne realizované v praxi.
Podnikateľské prostredie
V rámci hospodárskej politiky bude štát naďalej pôsobiť na podnikateľské prostredie prostredníctvom skvalitňovania svojej „organizátorskej“ funkcie rozvojom jednotlivých politík, najmä ich účelnejšou a účinnejšou koordináciou.
Okrem ekonomických opatrení sa budú podporovať aj legislatívne iniciatívy, smerujúce k zabezpečeniu rozvoja podnikania.
Bude potrebné pokračovať v zdokonaľovaní pravidiel a podmienok pre urýchlenie a zjednodušenie vzniku podnikateľských aktivít.
Na vyššiu úroveň sa pozdvihne podpora založenia a činnosti integrovaných obslužných podnikateľských centier, združujúcich do jedného miesta styk všeobecnej a špecializovanej štátnej správy s podnikateľmi.
Vláda bude skvalitňovať priebeh podnikania prostredníctvom zjednodušovania odvodových a daňových povinností.
Zvýšená pozornosť bude venovať možnostiam urýchlenia a zjednodušenia výkonu práva v obchodných vzťahoch.
Zo strany štátu pôjde ajo vytvorenie podmienok na dočasnú kapitalizáciu daňových a odvodových pohľadávok, ako na jednu z ciest uľahčenia prechodnej platobnej neschopnosti, inak perspektívnych podnikateľských subjektov.
Vláda bude riešiť možnosti skvalitnenia konkurzov a likvidácií podnikateľských subjektov a možnosti ďalšieho vylepšovania financovania podnikateľských aktivít.
Vláda prijme legislatívne opatrenia, umožňujúce účasť súkromného sektora na poskytovaní verejných služieb, ako aj na spravovaní, tvorbe a obnove verejných statkov aj s využitím fondov EÚ tak, aby aj v oblastiach s významným podielom verejného vlastníctva vzniklo konkurenčné prostredie, zabezpečujúce efektívne hospodárenie a vysokú kvalitu služieb za primeranú cenu pre spotrebiteľa.
Malé a stredné podnikanie
Súčasný nevhodný stav v tejto oblasti je v tom, že na rozdiel od iných rozvinutých krajín, v podmienkach SR malé a stredné podnikanie nepatrí medzi rozhodujúcich hráčov hospodárskeho rozvoja
Tento fakt bude potrebné čo najrýchlejšie zmeniť.
Preto v rámci hospodárskej politiky budeme vylepšovať ekonomické, fiškálne a inštitucionálne, predpoklady pre akceleráciu rozvoja malého a stredného podnikania vo všetkých odvetviach národného hospodárstva.
Považujeme za potrebné prijať vhodné fiškálne stimuly motivujúce záujemcov o malé a stredné podnikanie.
V súlade so zámerom EÚ vláda príjme pravidlá oslobodzujúce mikropodniky s čistým obratom do 50 tis. eur a priemerným počtom do 15 zamestnancov od povinnosti zostavovať ročné účtovné závierky, ako prvý krok na zjednodušenie podnikateľského prostredia pre malých a stredných podnikateľov.
Prílev zahraničných investícií
V oblasti prílevu zahraničných investícií bude hospodárska politika zameraná predovšetkým na:podporu etablovaných investorov pri expandovaní svojich aktivít v SR  prostredníctvom tzv. „postinvestičnej starostlivosti;“
-zásadnú zmenu pomerov vo vládnej agentúre pre investície s jej etablovaním ako medziinštitucionálny subjekt.
-zvýšenie intenzity vyhľadávania nových kvalitných investorov v spektre tak materiálovej výroby, ako aj služieb a podpory rozvoja výskumných a vývojových zložiek už u nás etablovaných nadnárodných spoločností a vstupu nových.
Zamestnanosť
Hospodárska politika vlády v oblasti zamestnanosti bude vychádzať z toho, že trh práce nie je možné vnímať len ako operatívne sa správajúci systém, ktorý rýchlo reaguje na zmeny na trhu tovarov a služieb.
Stratégia vytvárania pracovných miest a budúcnosť práce v zamestnaneckom pomere musí byť rovnovážne prepojená na ekonomické potreby podnikateľov a spoločnosti na jednej strane a schopnosti zamestnancov na strane druhej.
Podnikateľské subjekty sa musia vedieť vyrovnať s krátkodobými cyklickými výkyvmi predaja práce, tovarov a služieb, najmä skvalitnením strategického riadenia, uplatňovaním pružných technologických a riadiacich  procesov a musia vedieť predvídať zmeny v globálnom prostredí.
To všetko musia dokázať riešiť bez ujmy sociálneho statusu zamestnancov.
Pracovné miesta sa tvoria v rámci zhodnocovacieho procesu ľudskej práce, a preto bude cieľom vlády v oblasti politiky zamestnanosti vytvárať svojimi trhovo konformnými nástrojmi také podmienky, aby v rámci svojej štruktúry slovenské hospodárstvo efektívne využívalo pracovnú silu, a tak vytváralo podmienky pre jej vysoké ohodnotenie, ako aj pre jej trvalo udržateľný rast kvality života.
K tomu sa v rámci hospodárskej politiky vytvoria predpoklady na:-podporou celoživotného vzdelávania,
vytváranie podmienok pre investície do rastu ľudského a sociálneho kapitálu na úrovni podnikov, zvlášť u malého a stredného podnikania,
-znižovanie administratívneho zaťaženia podnikateľskej sféry, vrátane zjednodušenia daňového a odvodového systému,
výraznejšiu regionálne diferencovanú podporu malého a stredného podnikania.
Zvyšovanie rentability štátnych aktív a skvalitňovanie podnikateľskej funkcie štátu
Základným cieľom politiky zameranej na zvyšovanie rentability štátnych aktív a skvalitňovanie podnikateľskej funkcie štátu je:-posilňovanie verejných financií nárastom nedaňových príjmov,
vylepšovanie konkurenčného prostredia,
-upevňovanie národohospodárskej stability a
-podpora zamestnanosti.
Posilňovanie verejných financií prostredníctvom zvyšovania rentability štátnych aktív a skvalitňovania podnikateľskej funkcie štátu je obzvlášť dôležité teraz, keď sa v dôsledku globálnej krízy zvýšili národohospodárske náklady ekonomického rastu a ide o také zvýšenie príjmov verejných financií, ktoré neznižuje ani dynamiku hospodárskeho rastu a ani kvalitu podnikateľského prostredia.
Miera úspešnosti realizácie tohto cieľa bude v značnej miere závisieť od adekvátnej legislatívy, zabezpečujúcej také transparentné vymedzenie zákonných a systémových rámcov pre štát ako vlastníka, ktoré podporujú efektívnosť a minimalizujú možnosť klientelizmu a podvodného konania.
Priemysel
Cieľom hospodárskej politiky v oblasti priemyslu bude taký rozvoj, ktorý rýchlosť a kvalitu konvergencie slovenskej ekonomiky k úrovni vyspelých krajín EÚ podporí rastom priemyselnej výroby, založenej na zvyšovaní jej konkurencieschopnosti prostredníctvom inovácií a podpory investícií do progresívnych výrob s vysokou pridanou hodnotou.
Za účelom čo najefektívnejšieho dosiahnutia tohto cieľa sa vláda zameria hlavne na:zvyšovanie inovačného potenciálu vedecko-výskumnej základne a jej lepšieho  prepojenia s priemyselnou praxou tvorbou ucelenej stratégie výskumu pre priemysel,
znižovanie energetickej náročnosti ekonomiky  a zvyšovanie efektívnosti v oblasti výroby a prenosu energií,
minimalizáciu nepriaznivých vplyvov produkcie na životné prostredie a podporu obnoviteľných zdrojov energie,
postupné znižovanie citlivosti slovenského priemyslu na cyklické poklesy globálnej ekonomiky prostredníctvom podpory moderných a perspektívnych výrob s vysokou pridanou hodnotou.
V oblasti energetiky vláda kontinuálne nadviaže na program z roku 2006, podľa ktorého sa energetika stala prioritou.
Energetika bola vnímaná ako kľúčový faktor ovplyvňujúci všetky odvetvia národného hospodárstva a chod celej spoločnosti.
Energetická bezpečnosť bola a je neoddeliteľnou súčasťou bezpečnosti strategickej.
Vláda aj naďalej bude považovať dostatočné zabezpečenie energií, potrebných pre chod hospodárstva a normálny život domácností, za jednu z rozhodujúcich súčastí bezpečnosti štátu.
Z uvedených dôvodov podporí tvorbu novej energetickej architektúry, vychádzajúcej z jednotnej energetickej politiky únie.
Slovenská republika sa, vzhľadom na svoju geografickú polohu, môže stať dôležitým článkom pri zabezpečení energetickej stability a bezpečnosti nielen svojho územia, ale aj Európskej únie.
Intenzívnym pokračovaním budovania prepojení s plynárenskými sieťami a elektrizačnými sústavami okolitých krajín vláda posilní bezpečnosť dodávok, nezávislosť od jedného dodávateľa, čím sa zlepší aj konkurenčné prostredie.
Hlavnou úlohou bude pokračovať v úsilí o skvalitňovanie energetických služieb a dodávaných tovarov tak, aby každý odberateľ mal zabezpečený dostatok elektriny, plynu, vody, v požadovanom množstve a za primerané ceny.
V oblasti energetiky a sieťových odvetví je potrebné tlmiť nepriaznivé dôsledky netransparentnej a chybnej privatizácie, aby prirodzené monopoly mali čoraz menej možností zneužívať svoje dominantné postavenie.
Implementáciou tretieho liberalizačného energetického balíčka Európskej únie podstatne rozšíriť právomoci štátu v oblasti dohľadu nad regulovanými subjektmi, kvalitou, podporou rozvoja konkurencie a rozvoja trhu s energiami na Slovensku.
Výraznú podporu bude mať budovanie obnoviteľných zdrojov energie, čoho dôsledkom bude i vytvorenie nových pracovných príležitostí.
Stavebníctvo
Cieľom hospodárskej politiky v oblasti stavebníctva bude podpora hospodárskeho rozvoja včasnou a kvalitnou prípravou stavieb najmä dopravnej infraštruktúry,
bytovej výstavby, environmentálnej infraštruktúry,
opráv a obnovy bytového fondu.
Vláda považuje za potrebné vytvárať podmienky, aby stavebníctvo dosiahlo takú úroveň, ktorá umožní presadiť sa slovenským firmám v konkurencii v predmetnom sektore v krajinách EÚ na zahraničných trhoch, ako aj na domácom trhu.
V rámci rozvoja stavebníctva sa bude postupne zvyšovať celková úroveň bývania tak, aby bolo primerané bývanie pre obyvateľstvo viac dostupné.
Zvýšenú pozornosť bude vláda venovať rozvoju nájomného bývania ako vo verejnom nájomnom sektore, tak aj v súkromnom nájomnom sektore
. V tejto súvislosti bude vláda v nadchádzajúcom období legislatívne riešiť problematiku nájomných vzťahov súkromných vlastníkov a nájomcov bytov, ale i vzťahov vlastníkov a nájomcov všeobecne, a to pri zachovaní inštitútu chráneného nájmu bytu, avšak pri vzájomne vyváženom postavení vlastníkov a nájomcov.
Vláda bude vytvárať rámec pre zapojenie všetkých subjektov procesu rozvoja bývania a posilňovať partnerstvo medzi verejným, súkromným a mimovládnym sektorom.
Vláda bude aj naďalej podporovať rozvoj bývania zavedeným systémom finančnýchnástrojov z verejných zdrojov (Program rozvoja bývania, Štátny fond rozvoja bývania, Štátny príspevok k hypotekárnym úverom, Program záruk a Štátna prémia k stavebnému sporeniu) s ich prípadnými úpravami za účelom spružnenia úverových podmienok pre mestá a obce a väčšieho zapojenia súkromného kapitálu pri výstavbe nájomných bytov.
Pôdohospodárstvo
Hospodárska politika v oblasti pôdohospodárstva bude rešpektovať programové dokumenty EÚ zamerané na podporu hospodárskeho rastu a ekonomickej výkonnosti v poľnohospodárstve a lesníctve,
pri rešpektovaní zásad vyváženosti medzi ekonomickým a ekologickým spôsobom hospodárenia, ktorý je predpokladom trvalo udržateľného sociálneho trhového hospodárstva na vidieku.
Vláda bude maximálne podporovať účasť zástupcov SR v jednotlivých medzinárodných inštitúciách a ich presadzovanie do riadiacich orgánov pre zabezpečenie obhajoby národných a štátnych záujmov.
V rámci spoločnej poľnohospodárskej politiky EÚ bude prioritou Slovenska zrovnoprávnenie dotácií v celej únii, čo výrazne prispeje k zvyšovaniu konkurenčnej schopnosti slovenských poľnohospodárskych a potravinárskych výrobkov na domácich a zahraničných trhoch.
Vláda podporí konkurencieschopnosť slovenských poľnohospodárov v podmienkach jednotného európskeho trhu uplatňovaním systému priamych platieb zo zdrojov EÚ a využívaním národných doplnkových priamych platieb a programov štátnej pomoci.
Podporou trvalo udržateľného hospodárenia v lesoch pri využívaní ich produkčných a mimoprodukčných funkcií budeme zvyšovať konkurencieschopnosť lesného hospodárstva.
Vláda vytvorí podmienky na urýchlenie postupu usporiadania pozemkového vlastníctva, urýchli proces uspokojovania reštitučných nárokov a podporí dokončenie obnovy evidencie pôvodných pozemkov a zdynamizuje proces pozemkových úprav.
Vláda príjme legislatívne a organizačné opatrenia za účelom stabilizácie štátneho podniku Lesy Slovenskej republiky, ako aj doteraz otvorených otázok hospodárenia neštátnych vlastníkov lesov.
Doprava, pošta a telekomunikácie
Vláda bude zabezpečovať rozširovanie kvalitnej, dostupnej a integrovanej dopravnej infraštruktúry, konkurenčných dopravných služieb, užívateľsky prijateľnej dopravy, ekologicky a energeticky efektívnej a bezpečnej dopravy.
Prioritou pritom bude pokračovanie vo výstavbe diaľničnej dopravnej siete výraznejšou mierou ako doteraz, čím dôjde, k plnohodnotnému diaľničnému spojeniu Bratislavy s Košicami a Banskou Bystricou ako základného prvku pre odstraňovanie regionálnych disparít.
Medzi ďalšie priority bude patriť stabilizovanie podielu železničnej dopravy na prepravnom trhu, zvýhodňovanie verejnej hromadnej dopravy osôb prostredníctvom úhrady výkonov vo verejnom záujme, zvýšenie konkurencieschopnosti osobnej vlakovej dopravy,
Hlavnými nástrojmi zabezpečenia uvedených priorít bude efektívne vynakladanie finančných prostriedkov v doprave, viaczdrojové financovanie dopravnej infraštuktúry, rovnovážny vývoj jednotlivých druhov dopravy a ochrana záujmov SR pri tvorbe relevantnej legislatívy EÚ.
Zámerom vlády tak bude kvalitná, dostupná a integrovaná dopravná infraštruktúra, ktorá podporí sociálnu inklúziu prepojením menej rozvinutých regiónov a posilní medzinárodnú konkurencieschopnosť Slovenska aj využitím geografického potenciálu ako tranzitnej krajiny.
Medzi ďalšie ciele hospodárskej politiky v oblasti dopravy, pôšt a telekomunikácií bude predovšetkým patriť:-zabezpečenie úspešného prechodu z analógového na digitálne pozemné televízne vysielanie.
Obchod
Hospodárska politika v oblasti obchodu bude zameraná predovšetkým na:-implementáciu všetkých nástrojov spoločnej obchodnej politiky, presadzovaniezáujmov SR na pôde EÚ a WTO, ochranu trhu v súlade s pravidlami WTO a opatrenia na posilnenie konkurencieschopnosti produkcie na území SR.
zosúladenie legislatívy SR s právnymi  predpismi EÚ v oblasti ochrany spotrebiteľa a úpravu mechanizmu kolektívneho vymáhania práv spotrebiteľov,
-vylepšenie koordinácie trhového dozoru a hodnotenia situácie na vnútornom trhu vrátane monitoringu cien,
vzdelávanie spotrebiteľov a zvyšovanie ich informovanosti.
Cestovný ruch
Cestovný ruch je jedným z potenciálnych pilierov a mal by sa stať prioritou vlády.
Cieľom hospodárskej politiky v oblasti cestovného ruchu bude zvyšovanie konkurencieschopnosti cestovného ruchu pri lepšom využívaní jeho potenciálu, so zámerom vyrovnávania regionálnych disparít a tvorby nových pracovných príležitostí.
Za účelom realizácie tohto cieľa bude potrebné:prehodnotiť  inštitucionalizáciu riadenia a koordinácie činností subjektov zodpovedajúcich za rozvoj cestovného ruchu na všetkých úrovniach,
ustanoviť Radu vlády pre cestovný ruch,
podporiť výskum v oblasti cestovného ruchu,
vytvoriť príležitosť pre malých podnikateľov a zjednodušiť proces schvaľovania malých grantov,
-zabezpečiť vypracovanie potrebnej metodológie pre organizáciu a riadenie regionálnych organizácií cestovného ruchu (krajské a oblastné organizácie cestovného ruchu a klastre cestovného ruchu) ako organizácií destinačného manažmentu, vrátane marketingového zabezpečenia,
-zvýšiť efektívnosť a transparentnosť využitia verejných zdrojov pre podporu rozvoja cestovného ruchu v súlade so strategickými zámermi v tejto oblasti,
dôsledne trvať na uplatnení morálnych a etických princípov v oblasti obchodnej politiky.
Služby
V rámci hospodárskej politiky bude vláda vytvárať podmienky na rýchlejší rozvoj služieb.
Je potrebné rozšíriť a podstatne skvalitniť celé spektrum služieb pre obyvateľstvo, osobitne pre staršiu generáciu.
Vláda podporí formovanie tzv. striebornej ekonomiky, t. j. segmentu národného hospodárstva, obsluhujúceho staršiu generáciu, resp. tú jeho časť, ktorá produkuje hmotné statky a služby určené prevažne pre vyššie vekové skupiny obyvateľstva – seniorov.
Osobitný dôraz bude vláda klásť na zvyšovanie podielu služieb spojených so vzdelávaním, ako aj zdravotníckych a sociálnych služieb,
vhodnou organizáciou celého systému poskytovania služieb a účelnou deľbou práce medzi verejnými a súkromnými poskytovateľmi služieb.
Vláda bude podporovať vytváranie podmienok na rozvoj poznatkovo náročných služieb pre podniky (najmä služby výskumno-vývojové, vzdelávacie, softvérové, celý rad poradenských služieb).
Podpora hospodárskeho rozvoja využitím prostriedkov z fondov EÚ
Vláda v súvislosti s plnením strategických cieľov kohéznej politiky chce dosiahnuť vyššiu úroveň konvergencie k úrovni EÚ 15 z hľadiska ekonomickej výkonnosti a zamerať sa na realizáciu takých zmien, ktoré zvýšia konkurencieschopnosť SR vrátane regiónov a zvýšia kvalitu života.
Za rozhodujúce pokladá postupné napĺňanie strategického cieľa Národného strategického referenčného rámca SR 2017 – 2013 (NSRR).
Za prioritu v tejto oblasti bude vláda považovať plnenie strategických priorít NSRR v oblasti infraštruktúry a regionálnej dostupnosti, znalostnej ekonomiky a v oblasti ľudských zdrojov, ako aj vo všetkých strategických prioritách a opatreniach v rámci jednotlivých operačných programov.
V súvislosti s implementáciou pomoci a podpory z fondov EÚ vláda bude vytvárať všetky podmienky pre účinnejšie využívanie pomoci a podpory s ohľadom na udržateľnosť zamestnanosti a na tvorbu nových pracovných miest a formulovať také opatrenia, uskutočniteľné prostredníctvom fondov, ktoré prispejú k zníženiu negatívnych dopadov globálnej hospodárskej krízy na zamestnanosť, najmä obmedzenie rastu nezamestnanosti, udržanie existujúcich pracovných miest a na tvorbu nových pracovných miest.
Kvalitu pracovných miest vláda považuje za najúčinnejšie opatrenie proti chudobe a sociálnej vylúčeniu.
Vláda bude presadzovať hlavné priority Stratégie EÚ 2020 - vytváranie hodnôt prostredníctvom rastu založeného na znalostiach,
posilnení postavenia občanov v inkluzívnych spoločnostiach
a vytváraní konkurencieschopného a ekologickejšieho hospodárstva.
V tomto kontexte vláda vytvorí  podmienky pre spracovanie Národnej stratégie EÚ 2020.
Trvalo udržateľný rozvoj
Vláda považuje za štátny záujem Slovenskej republiky v procese trvalo udržateľného rozvoja dosiahnutie a udržiavanie vysokej kvality životného prostredia, ochranu a racionálne využívanie prírodných zdrojov.
Za kľúčový a rozhodujúci nástroj trvalo udržateľného rozvoja považuje orientáciu rozvoja hospodárstva na konzistentnú výrobu, ktorá znamená súlad tak so sociálnymi, ako aj ekologickými  požiadavkami spoločnosti.
Osobitnú starostlivosť chce vláda venovať využitiu voľnej pracovnej sily v regiónoch s nevybudovanou environmentálnou infraštruktúrou.
Vláda chce pozornosť a finančnú podporu poskytnúť aj pre obce s počtom obyvateľov menším než 2000, najmä obciam v pramenných oblastiach a horných tokoch riek, čo výrazne ovplyvní nebezpečenstvo výskytu povodní na dolných tokoch riek a udrží nenahraditeľnú devízu SR – kvalitné vodné zdroje.
Vláda sa zameria na optimalizáciu priestorového usporiadania a funkčného využívania všetkej pôdy (poľnohospodárskej, lesnej i urbanizovanej) a krajiny, ochranu prírodného a kultúrneho dedičstva, budovanie environmentálneho monitorovacieho a informačného systému, zvyšovanie environmentálneho vedomia obyvateľstva a jeho informovanosť o environmentálnej situácii.
Vypracujeme program adaptácie hospodárstva dopadom globálnej klimatickej zmeny.
Základnou úlohou spoločnosti bude docieliť racionálne využívanie a ochranu prírodných zdrojov – vody, pôdy, ovzdušia, horninového prostredia a organizmov.
Vláda preto preverí a upraví vzťahy so subjektmi, ktoré využívajú vodu ako celonárodné bohatstvo pre podnikateľské účely, najmä pre zásobovanie obyvateľstva, ako aj minerálne a liečivé vody.
Vláda v záujme znižovania znečisťujúcich látok v ovzduší podporí zmeny palivovej základne energetických zdrojov a pre zníženie množstva emisií z mobilných zdrojov a bude dôsledne dbať na dodržiavanie emisných limitov a orientáciu na využívanie automobilov s menšou kubatúrou.
Vláda podporí rozšírenie separácie aj o textilný odpad, a. rozvoj spracovateľských kapacít, najmä takých, ktoré budú využívať nové postupy recyklácie odpadov a domáce technológie.
Urobí taktiež opatrenia pre likvidáciu starých environmentálnych záťaží a pre cieľavedomé využitie stavieb bývalých Jednotných roľníckych družstiev.
Osobitnú pozornosť chce vláda venovať racionálnemu využívaniu domácich nerastných surovín a podporiť rozvoj podnikov, ktoré ich využívajú a podnikov, ktoré technológiou ťažby a úpravy nevplývajú negatívne na životné prostredie.
Základným východiskom pre elimináciu environmentálnych rizík bude kontrola environmentálnej bezpečnosti, environmentálnej vhodnosti stavieb, zariadení a výrobkov.
Vláda bude presadzovať ekologicky citlivé využitie krajiny.
Rozvoj spoločenských a hospodárskych aktivít musí rešpektovať a podporovať zachovanie existujúcich historických, kultúrnych a prírodných hodnôt ako predpokladu rozvoja ekoturizmu a cestovného ruchu.
Vláda chce doriešiť sprehľadnenie hraníc a dotvorenie jednotnej sústavy rôznych chránených častí krajiny, vrátane Národných parkov, európskej siete Natura 2000, ako aj uplatnenie programov manažmentu chránených území vrátane riešenia úhrady zvýšených nákladov.
Súčasne vláda zabezpečí rozvoj environmentálnej osvety a regulovaného cestovného ruchu, čo si vyžiada ďalšie budovanie infraštruktúry so zreteľom na ochranu prírody a krajiny, rozšírenie siete náučných chodníkov, geoparkov, informačných a školiacich zariadení.
Vláda výraznejšie podporí aktivity obcí, podnikateľov a mimovládnych organizácií, zameraných na regeneráciu poškodeného prírodného prostredia, ochranu a revitalizáciu ekosystémov  v zaťažených, ako aj chránených oblastiach.
Bude tiež rýchlejšie realizovať Program obnovy dediny a starostlivosť o lokality svetového dedičstva.
Vláda bude uprednostňovať občiansku výstavbu a vybavenosť priamo v intravilánoch obcí, výrobných zariadení na devastovaných plochách, s cieľom ich postupného začleňovania do usporiadanej, hodnotnej a estetickej kultúrnej mestskej i vidieckej krajiny.
4. ZNALOSTNÁ SPOLOČNOSŤ A EKONOMIKA
Vláda za základný pilier znalostnej spoločnosti a ekonomiky považuje výchovu, vedu, výskum a inovácie.
Chce, aby výchova a vzdelávanie viedli ľudí k humanizmu, tolerancii, spolupráci a zodpovednosti za svoj život, upevňovali dôveru v budúcnosť a zabezpečovali odovzdávanie spoločných kultúrnych a demokratických hodnôt predchádzajúcich generácií.
Programové ciele vlády v tejto oblasti  sa sústreďujú na rast úrovne a kvality výchovy a vzdelávania všetkých občanov, osobitne na mladú generáciu, rozvoj a využívanie vedomostného a tvorivého potenciálu s dôrazom na zvýšené požiadavky na adaptabilitu a odbornú zdatnosťľudí.
Je to program rozvoja slovenskej spoločnosti (ľudí, človeka).
Konkurenčná schopnosť Slovenska je závislá od konkurenčne schopných ľudí, ktorí sú vzdelaní, tvoriví a adaptabilní.
V záujme dosiahnutia tohto cieľa vláda bude rozvíjať ucelenú vzdelávaciu sústavu, ktorá v sebe zahŕňa cyklus výchovy od predškolskej výchovy až po celoživotné vzdelávanie.
Vláda bude vychádzať z toho, že v oblasti konkrétnych aktivít ďalšieho rozvoja našej spoločnosti, s väzbou na Stratégiu Európa 2020 budú určené priority tak, aby sledovali hlavný cieľ: zachovanie solidarity, sociálnej súdržnosti a spoločnosti, založenej na učení, nových vedomostiach a nových znalostiach.
Za dôležitú úlohu v oblasti školstva vláda považuje zabezpečiť výraznejšie postavenie učiteľov všetkých stupňov škôl v spoločnosti.
Preto, okrem odborného a sociálneho aspektu, sa musí zvýrazniť aj celospoločenská pozícia učiteľa, t. j. politická, odborná a laická podpora učiteľskej profesie a samozrejme aj jej finančné ohodnotenie.
Regionálne školstvo
Vláda bude pokračovať v reforme výchovy a vzdelávania a spájať svoje opatrenia s reformnými iniciatívami zdola.
Vláda postupne inovuje štátne vzdelávacie programy v súlade s novými prioritami štátnej vzdelávacej politiky od predškolskej výchovy a aktuálnymi požiadavkami pedagogickej praxe -zosúladenie obsahu vzdelávania a odbornej prípravy s aktuálnymi a perspektívnymi potrebami trhu práce.
V rámci celoživotného vzdelávania zvýšime pozornosť podpore digitálnych kompetencií občanov SR.
Vláda zváži zavedenie povinného absolvovania posledného roka v materskej škole pred vstupom dieťaťa do základnej školy s cieľom komplexného podchytenia výchovných a vzdelávacích aktivít už v predškolskom veku dieťaťa.
Vláda posúdi možnosť zriadenia internátnych škôl na dobrovoľnej báze pre rómske deti.
Vláda považuje za mimoriadne dôležité venovať osobitnú pozornosť v školstve kariérovej výchove a kariérovému poradenstvu pre žiakov/študentov do skončenia vzdelávania a odbornej prípravy v záujme zvyšovania ich zamestnateľnosti.
V tejto súvislosti podporí zavedenie výučby, smerujúcej k rozvoju pracovných zručností u žiakov základných škôl, s cieľom zabezpečenia profesionálnej orientácie žiakov ZŠ na štúdium na stredných odborných školách.
V záujme zosúladenia vzdelávania a odbornej prípravy s potrebami trhu práce vláda vytvorí podmienky pre operatívny tok aktuálnych informácií medzi školstvom a užívateľskou praxou.
Vláda podporí zvyšovanie kvality ďalšieho vzdelávania pedagogických a odborných zamestnancov v školstve a prehodnotenie systému finančného ohodnotenia kvality výkonu zamestnancov rezortu školstva.
Vláda bude podporovať celoživotné vzdelávanie v prostredí škôl.
Vláda bude garantovať nezávislosť Štátnej školskej inšpekcie, pričom vytvorí personálne, materiálno-technické a legislatívne podmienky pre jej odborne kvalitný a profesionálny výkon.
Vláda nastaví nový systém riadenia a  financovania regionálneho školstva tým, že bude:jasne definovať kompetencie v oblasti školstva medzi samosprávu, štátnu správu a priamo riadenými  inštitúciami rezortu školstva,
-postupne presadzovať model financovania na triedu a nie na žiaka,
-finančnými nástrojmi zreálňovať počty žiakov prijímaných do gymnázií,
-dotáciami podporovať záujem o štúdium v odborných školách.
Vláda podporí skvalitňovanie vzdelávania v oblasti poznania a úcty k národným a kresťanským tradíciám,
bude podporovať vlastenectvo modernými formami a metódami vzdelávania.
Na všetkých stupňoch našich škôl budeme vytvárať také podmienky, aby boli žiaci a študenti vychovávaní v duchu národných, historických a kultúrnych hodnôt a tradícií.
Vláda podporí výraznejšie aktivity podnikateľskej sféry o vývoj celého školstva, ako nástroja trvalej udržateľnosti svojej konkurenčnej schopnosti v globálnom prostredí.
Vláda podporí diskusiu o kritériách hodnotenia kvality výchovy a vzdelávania na základných a stredných školách.
Vysoké školy
Vláda bude garantovať bezplatné vysokoškolské vzdelanie na verejných vysokých školách a podporí zákonné zamedzenie vyberania rôznych poplatkov od študentov.
V oblasti vysokých škôl sa vláda zameria na výraznejšie skvalitnenie prípravy absolventov.
Považujeme za veľký problém terajší stav ich značného kvantitatívneho rozvoja, ktorý nie je adekvátne sprevádzaný potrebnou kvalifikačnou štruktúrou učiteľov.
Tým negatívne ovplyvňuje kvalitu absolventov a je potrebné túto situáciu riešiť.
Pritom nejde len o počty profesorov a docentov, ale aj ich kvalitu.
To poukazuje na potrebu vysokých škôl posúdiť a upraviť kritériá ich menovania, ktoré sú značne rozdielne.
Ukazuje sa potreba mať aj jednotné kritériá celoslovenského charakteru, ktoré sú viazané na plnenie ich pedagogickej a výskumnej činnosti.
Vláda bude vyžadovať dôraznejšiu selekciu vysokých škôl so zameraním na vyššiu kvalitu absolventov, ale aj zabezpečenie ďalšieho nárastu študentov hlavne cez bakalárske štúdium.
Za významné považuje vláda terciárne vzdelávanie, vrátane potreby zosúladenia proporcie jednotlivých úrovní vysokoškolského vzdelávania (bakalárske, magisterské a inžinierske, doktorandské) a jednotlivých odborov vzdelávania (humanitné, prírodovedné, ekonomické atď.) s trendmi spoločenského a ekonomického vývoja Slovenska.
Vláda je presvedčená, že bakalárske štúdium nie je doteraz na vysokých školách presne špecifikované najmä z aspektu uplatniteľnosti.
Je to skôr formálne označenie študenta po absolvovaní určitého počtu semestrov vysokoškolského štúdia.
V záujme nápravy tohto stavu bude vyžadovať urýchlene dopracovať príslušnú legislatívu, aby aj titul bakalár bol praxou plne akceptovaný.
To vyžaduje, aby Akreditačná komisia, vychádzajúc z potreby, výraznejšie riešila kvalitu absolventov, ako aj ďalší nárast študentov, posúdila kritériá akreditácie v rámci svojej pôsobnosti a navrhla riešenie.
Predstavou vlády pre budúcnosť vysokého školstva je výraznejšie zvýšiť kvalitu práce s doktorandmi, ktorých by nemal vzdelávať učiteľ, ak sám nie je aktívne zapojený do procesu vedy a výskumu.
Vláda podporí systémové vytváranie podmienok pre udržanie absolventov doktorandského štúdia na Slovensku s cieľom stabilizácie miest pre postdoktorandské pozície na univerzitách a SAV.
Vláda podporí formovanie vedomostného trojuholníka: vzdelávanie, výskum, inovácie.
Veda a výskum
Vláda považuje vedu a výskum (VaV) za jeden z najdôležitejších faktorov ďalšieho rozvoja Slovenska, spojeného s rastom kvality života občanov.
Základným cieľom v oblasti výskumu a vývoja bude podporovať tvorbu nových poznatkov o zákonitostiach vývoja prírody a spoločnosti (základný výskum) a tvorbu poznatkov pre potreby ďalšieho rozvoja hospodárskej a spoločenskej praxe (aplikovaný výskum a experimentálny vývoj).
Súčasne bude vláda podporovať spoluprácu výskumnej sféry s hospodárskou praxou a s inštitúciami európskeho výskumného priestoru a prispievať tak účinnejšie k rozvoju domáceho výskumu, technologického a inovačného pokroku a k rozvoju výskumu Európskej únie ako celku.
V oblasti vedy a výskumu bude vláda hľadať a presadzovať komplexné východiská efektívnosti využívania vedecko-výskumných kapacít pre ďalší dlhodobejší rozvoj Slovenska.
Je potrebné smerovať zameranie VaV nie celoplošne, ale diferencovane, vo väzbe na potreby rozvoja Slovenskej republiky a výraznejšie orientovanie sa aj na vlastné (slovenské) kapacity a ich lepšie zapojenie do európskeho výskumného priestoru.
Bez výrazného zvýšenia celkových výdavkov na VaV a podstatne väčšej zainteresovanosti podnikateľskej sféry podieľať sa na týchto výdavkoch, nebude možné dosiahnuť výraznejší pokrok v inováciách a vo zvyšovaní konkurenčnej schopnosti domácej ekonomiky, potrebnej na prekonávanie krízového stavu.
Zároveň bude potrebné výrazné posilnenie pôsobenia faktorov, ktoré v rámci rastu konkurencieschopnosti ekonomiky Slovenska, budú zvyšovať dopyt po inováciách.
Budeme sledovať a zabezpečovať potrebu určenia a následného skúmania základných prierezových smerov a priorít v oblasti rozvoja Slovenska.
Úroveň výskumu by sa mala realizovať v plnom prepojení prírodovedného, technického a spoločenskovedného výskumu, aby v každej oblasti išlo tak o technologické riešenie, ako aj o definovanie spoločenských, sociálno-ekonomických a ekologických dopadov.
Zameriame sa na vážny problém aj na Slovensku, a to vo väzbe štát a podniková výskumná sféra, z pozície duševného a intelektuálneho vlastníctva výsledkov vedy a výskumu (práva na patent a vynálezy, licencie, podiely na zisku z realizácie výsledkov výskumu, autorských práv a pod.), aby v konečnom efekte nebolo využité len mimo SR (v prípade zahraničných partnerov).
To si vyžaduje aj legislatívne riešenie, ktoré vláda podporí.
Vláda bude naďalej zabezpečovať spresnenie pozície štátu a jeho súčinnosť s ďalšími subjektmi vedy a výskumu v Slovenskej republike (firmy dávajú do výskumu iba 0,1 % HDP).
Budeme tiež podporovať postupné, nie celoplošné, vytváranie centier excelentnosti so zámerom na vysokú kvalitu vzdelávania v oblasti vysokých škôl, ale aj vedy a výskumu.
Významnú úlohu by mali zohrať preventívne medicínske programy, založené na nových diagnostických metódach, preto budeme podporovať vytvorenie komplexného Diagnostického centra pod gesciou SAV.
Tieto programy môžu zásadným spôsobom znížiť náklady na liečbu a môžu byť rozhodujúcim faktorom pre zvýšenie kvality života pacientov.
Výskum realizovaný v SAV vytvára k tomu dostatočné predpoklady.
V súlade s Lisabonskou stratégiou bude vláda podporovať zvýšenie celkových výdavkov na vedu a výskum do r. 2015 na úroveň 1,8% HDP, s podielom podnikateľského sektora na 1,2% HDP.
V rámci politiky vlády v oblasti vedy a výskumu podporíme:transformáciu Agentúry pre výskum a vývoj (APVV) na inštitúciu verejnoprávneho  charakteru a posilnenie jej nadrezortného postavenia,
-zriadenie Technologickej agentúry SR (TASR) ako implementačnej agentúry pre financovanie priemyselného výskumu, experimentálneho vývoja a inovácií v prostredí priemyselných podnikov,
-financovanie inovačných aktivít aj prostredníctvom rizikového kapitálu,
-formovanie takého prostredia a podmienok, ktoré znížia „únik mozgov“ zo Slovenska, resp. zvýšia možnosti ich návratu do moderného pracovného prostredia, s možnosťami ďalšieho rozvoja najmä medzinárodnej spolupráce,
-ďalšie prepojenie vzdelávania a vedy  -univerzít a SAV s cieľom vzniku spoločných vedeckých, výskumných skupín a lepším zapojením SAV do doktorandského štúdia,
-výskumné centrá excelentnosti na Slovensku, ich pravidelné hodnotenie s cieľom formovania národnej i medzinárodnej siete spoločného európskeho vzdelávaciehoa výskumného priestoru a centier excelencie v EÚ,
-inicializáciu výskumných projektov s prepojením na priority SR a EÚ vo výskume, vývoji a inováciách s jasným nadrezortným a medziodborovým zameraním napr. v oblasti energetiky, zelených technológií, dopravných materiálov a systémov, informatiky, strojárenského a elektrotechnického priemyslu,
-legislatívne zmeny pre také podmienky, aby kvalitní študenti a výskumní pracovníci, napr. z tretích krajín, prichádzali študovať a pracovať na Slovensko,
-zriadenie Kancelárie pre podporu výskumu, vývoja a inovácií v Bruseli s cieľom efektívneho využívania nových európskych zdrojov a projektov, ako aj pre zlepšenie informovanosti a komunikácie v rámci vedecko – výskumných štruktúr EÚ,
-vytvorenie legislatívnych podmienok, ktoré budú výraznejšie motivovať súkromnú sféru na zvyšovanie výdavkov do výskumu, vývoja a inovácií,
vytvorenie funkčného národného inovačného systému formovanie centier na  transfer  vedomostí a technológií.
Znalostná  spoločnosť ako učiaca sa spoločnosť
V tejto oblasti sa vláda sústredí na tieto opatrenia:-v rámci konkrétnych aktivít budúceho rozvoja našej spoločnosti, s väzbou na Stratégiu Európa 2020, budú určené priority tak, aby sledovali hlavný cieľ: zachovanie solidarity, sociálnej súdržnosti a spoločnosti, založenej na učení, nových vedomostiach a nových znalostiach,
-podporí vznik štvorpartity, ďalšieho konkrétneho predpokladu pre formovanie modernej spoločnosti nových poznatkov: vedy, výskumu, vývoja a inovácií, keď k zástupcom zamestnancov, zamestnávateľov a vlády budú zaradení aj predstavitelia vedy, výskumu a univerzít,
-vytvorí a sformuje moderný funkčný národný inovačný systém,
bude zvýšenú pozornosť venovať, popri sektoroch tradičnej bezpečnosti štátu, aj „intelektuálnej bezpečnosti štátu“,
-posilní a zefektívni štruktúru základného a aplikovaného výskumu, podporí komercionalizáciu vedy, výskumu a vývoja, výraznejší vzostup  inovačného procesu, formovanie centier na transfer vedomostí a technológií  a tvorbu národných technologických platforiem,
-pokračovanie v informatizácii spoločnosti budovaním elektronickej verejnej správy a samosprávy, digitalizácie pamäťových inštitúcií a širokopásmového internetu.
Mládež a šport
Vláda bude podporovať a presadzovať vytváranie podmienok pre športovanie širokej verejnosti, ale aj sociálnu a výchovnú funkciu športu a zvýraznenie jeho zdravotného aspektu.
Budeme presadzovať vytváranie podmienok pre športovú reprezentáciu, pre prípravu športových talentov a pre výstavbu športovej infraštruktúry.
V oblasti štátnej politiky vo vzťahu k deťom a mládeži budeme podporovať a presadzovať vytváranie podmienok pre zvyšovanie kvality ich života, sociálnu spravodlivosť, rovnosť šancí, práva na vlastnú identitu, poskytovanie príležitostí na zamestnanie a účasť na spoločenskom živote.
Naďalej budeme presadzovať podporu mimoškolských a voľnočasových aktivít, osobitne poukazy pre žiakov základných a stredných škôl na vzdelávacie, kultúrne a športové podujatia.
Kultúra
Kultúru vláda vníma nielen ako základ identity a duchovného života slovenskej spoločnosti, ale aj ako oblasť s mimoriadnym potenciálom prispieť svojou kreativitou k rozvoju znalostnej ekonomiky, k celkovej konkurencieschopnosti a v konečnom dôsledku aj k ekonomickému rastu Slovenska.
V nasledujúcom období, okrem kontinuity vo všetkých súčasných politikách sektoru kultúry,  má vláda nasledovné ciele:-vytvoriť Pamiatkový fond ako viaczdrojový základný nástroj podpory financovania obnovy pamiatok,
vytvoriť podmienky pre komplexnú ochranu hnuteľného kultúrneho dedičstva pred nenávratným poškodením,
-založiť novú organizáciu v rezorte kultúry – Slovenské centrum vizuálnych umení, ktorého súčasťou bude aj Galéria súčasného umenia,
prijať legislatívne opatrenia s cieľom zlepšiť financovanie a postavenie neštátnych subjektov v kultúre,
-predložiť nový zákon, ktorý bude komplexne upravovať oblasť vysielania.
5. KVALITA ŽIVOTA A ZNALOSTNO-SOCIÁLNY ŠTÁT
Uplynulé obdobie ukázalo dostatočne presvedčivo, že spoločnosť, ktorá je založená na krátkodobých, najmä materiálnych a finančných efektoch, skôr či neskôr sa dostane do veľkej krízy.
Po parlamentných voľbách v roku 2006 sa postupne začali naprávať krivdy, vykonané na občanoch SR v uplynulých rokoch.
Napriek tomu, že koncom roku 2008 otriasla celým svetom globálna kríza, vláda nepoľavila zo svojich zásad uplatňovať zásady sociálneho štátu v SR.
Nedopustila, aby prepady hospodárstva boli výrazne riešené iba na úkor života jej občanov. Napriek spomaleniu hospodárskeho rastu, dosah na najslabšie sociálne a ekonomické skupiny bol oveľa nižší.
Podstatne sa zvýšila sociálna ochrana občanov, mladých ľudí, ľudí v preddôchodkovom veku, dlhodobo nezamestnaných a iných sociálne ohrozených skupín obyvateľstva.
Zákonník práce po novelizácii patrí dnes k štandardným legislatívnym normám v rámci členských krajín EÚ.
Vláda vychádza z presvedčenia, že rozhodujúca sila Slovenskej republiky je v jej občanoch a v ich vzájomnej súdržnosti.
Sociálna súdržnosť je závislá od súdržnosti všetkých vrstiev spoločnosti.
Od toho sa odvíja aj trvalo udržateľný rast kvality života občanov SR.
Možno ho dosiahnuť s podporou vzdelávania, výskumu a vývoja, inovácií a vytvárania modernej infraštruktúry nevyhnutnej na sociálny rozvoj jej občanov
. Preto pri posudzovaní kvality života jednotlivcov a spoločnosti je nutné zohľadňovať nielen materiálnu životnú úroveň.
Musíme posudzovať zdravie, vzdelávanie, náplň osobnej činnosti, vrátane práce, priestor pre politickú a občiansku angažovanosť, vplyv vládnych opatrení, medziľudské vzťahy a sociálne kontakty, istotu alebo naopak neistotu hospodárskej a fyzickej povahy, kvalitu životného prostredia.
To všetko sa proporcionálne rozvíja v spoločnosti, ktorá pre svoj rozvoj aplikuje znalostne sociálny model.
Rodina - základná bunka určujúca kvalitu života
Rodina, ako základná štrukturálna zložka v ľudskej spoločnosti, prešla v uplynulom dvadsaťročnom období v SR výraznými zmenami.
Konflikt medzi nevyhnutnosťou mať platenú prácu a potrebou rodinného života výrazne zmenil štruktúru rodiny v SR a vytvoril sa nový model rodinného správania.
Klesal počet sobášov, rástla rozvodovosť, rástol vek sobášiacich sa, pribudol i výrazný prepad pôrodnosti a plodnosti, radikálne poklesla potratovosť, rástol počet detí narodených mimo manželstva, došlo k starnutiu populácie, nastal návrat k viacgeneračnému spolužitiu a spájaniu rodín v rámci jedného bytu, či domu, pokračoval posun k jednotnému modelu rodiny a ubúdaniu súrodeneckých vzťahov.
To všetko sa prejavilo potlačovaním významu dosiaľ jedinej formy rodiny uznávanej slovenskou spoločnosťou, a to tradičnej manželskej rodiny.
Zanedbávali sa vplyvy, ktoré prináša postmoderná éra vyspelých spoločností, spojená s rastúcimi požiadavkami platenej práce na čas a rastúcou účasťou žien na trhu práce.
To narúša historický vzťah medzi platenou ekonomikou a sférou starostlivosti, príznačnou pre industriálnu sféru.
Je narušená súdržnosť spoločnosti a jej dôležitého determinantu, akým je rodina.
V znalostnom sociálnom modeli rozvoja spoločnosti sa predpokladá, že dôležitú úlohu zohrá občianska spoločnosť.
Tlak trhu na rodinný život vytvára pestrejšie rodinné modely.
A aby nevznikali deprivačné modely rodiny, je potrebná aj variabilnejšia podpora rodiny.
Preto vláda bude presadzovať:-aby rodinná politika bola centrom záujmu sociálnej politiky štátu,
aby sa obnovila rovnováha ekonomickej úlohy rodiny a jej sociálnej funkcie; za uvedeným účelom, okrem iného, podporí aj rozvoj finančnej gramotnosti.
Vláda vo výkonnej moci v SR príjme v oblasti rodinnej politiky tieto opatrenia:spracuje novú Koncepciu rodinnej politiky v SR v horizonte do roku 2020, ktorá vymedzí smery, metódy, postupy a techniky, aby došlo k revitalizácii rodinného života, aby sa výraznejšie obnovila jeho sociálna funkcia pre rast kvality života,
pripraví a schváli nový zákon o rodine, ktorý bude výraznejšie akceptovať potrebu vyváženého vzťahu ekonomickej a sociálnej funkcie rodiny a povinnosti štátnej a verejnej správy, úloh zamestnávateľov a postavenia občianskych združení v tomto procese,
podporí transformáciu doterajšieho systému podpory rodiny s akcentom na rast pôrodnosti,
vo všetkých legislatívnych návrhoch bude cieľavedomejšie presadzovať princípy rodovej rovnosti, posilní jej inštitucionalizáciu a bude systematicky monitorovať jej vývoj.
Práca ako zdroj kvality života občanov a spoločnosti
Vláda vychádza z poznania, že v ekonomicky aktívnom čase života občanov kľúčovú úlohu zohráva práca, ktorá sa vykonáva formou zamestnania.
Práca v zamestnaní je dôležitým prvkom nie len pre ich obživu, ale aj ich osobnú identitu v celkovej sociálnej identite spoločnosti.
Práca v zamestnaní neprináša iba materiálne hodnoty  vlastníkom hmotných a finančných statkov, ale aj formuje postavenie a životné hodnoty zamestnancov.
Slovenská republika bude v druhej dekáde 21. storočia spoločnosťou založenou predovšetkým na kvalitných zamestnaneckých vzťahoch, kde sa budú formovať hodnoty a charakter spoločnosti.
Preto pracovnoprávna legislatíva, ktorá vychádza z Ústavy SR, je a musí byť jednou z prioritných zložiek právneho poriadku SR.
Vyvážený vzťah zamestnanca a zamestnávateľa vytvára predpoklady pre tvorbu trvalo udržateľného rastu kvality života občanov SR.
Pretože pracovné miesta sa tvoria pri procese zhodnocovania ľudskej práce, vláda považuje prácu v zamestnaneckom pomere za dominantnú pre kvalitu života občanov a slovenskej spoločnosti, a preto garantuje, že cieľom našej sociálnej politiky bude sociálne začleňovanie, dobre fungujúce trhy práce, funkčné systémy vzdelávania, zvýšenie mobility a uvoľnenie inovačného a kreatívneho potenciálu ľudí.
Prechod k novému trvalo udržateľnému sociálnemu, trhovému, inteligentnejšiemu a ekologickejšiemu hospodárstvu musí byť založený na inovačných postupoch, lepšom využívaní zdrojov a na znalostiach a musí byť sprevádzaný vytváraním nových pracovných príležitostí,
bojom proti rastúcej nezamestnanosti
a bojom proti chudobe a sociálnemu vylúčeniu.
Pre dosiahnutie udržateľného rastu bude potrebné prijať opatrenia, v ktorých budú ľudia a zodpovednosť stáť na prvom mieste.
Prioritami vlády preto bude:vytváranie hodnôt prostredníctvom  rastu založenom na znalostiach,
posilnenie postavenia občanov v inkluzívnych spoločnostiach (nadobudnutie nových zručností,
podpora kreativity a inovácie,
rozvoj podnikania
a plynulý prechod medzi  zamestnaniami),
-presadzovanie viac pracovných príležitostí výmenou za väčšiu adaptabilitu ľudí,
vytváranie kvalitných pracovných miest, založených na dôstojnej, bezpečnej a dobrej práci, vrátane spravodlivého odmeňovania,
-zlepšenie šance mladých zamestnať sa a začleniť sa po skončení štúdia na trh práce,
kladenie väčšieho dôrazu na ohrozené skupiny, rodovú rovnosť, sociálnu súdržnosť.
Našou najvyššou prioritou musí byť ochrana občanov pred najhoršími účinkami globálnej hospodárskej krízy.
Do činnosti zameranej na zmierňovanie účinkov finančnej krízy na zamestnanosť a sociálnu oblasť aktívne zapojíme sociálnych partnerov.
V tomto kontexte bude hrať dôležitú úlohu aj primerané sociálne zabezpečenie, ktoré motivuje k práci a zároveň udržuje kúpnu silu.
Preto bude nevyhnutné:-pokračovať v realizácii Európskej stratégie zamestnanosti v súlade s prioritami Stratégie Európskej únie do roku 2020,
vybudovať systém predvídania potrieb trhu práce a zručností tak, aby sa dosiahol čo najväčší súlad medzi dopytom po práci a ponukou práce,
-podporovať konkurencieschopnosť zvyšovaním zručností a adaptability pracovnej sily, ktorá bude reagovať na potreby trhu práce, aj prostredníctvom aktívnej politiky trhu práce,
-posilniť aktivačné schémy najmä pre pracovníkov s nižšou kvalifikáciou, vrátane osobného poradenstva, intenzívnej rekvalifikácie pracovníkov, učňovského vzdelávania, dotovaných zamestnaní, ako aj grantov pre samostatne zárobkovo činné osoby a začínajúce podniky,
-zamerať programy na podporu najzraniteľnejších občanov,
zlepšovať monitorovanie rozvoja zručností a ich súladu so skutočnými a očakávanými  potrebami, pokiaľ ide o voľné pracovné miesta.
-prehodnotiť územnú organizáciu verejných služieb zamestnanosti na zabezpečenie efektívnej spolupráce so samosprávnymi krajmi pri tvorbe a uplatňovaní regionálnych politík zameraných na podporu rastu zamestnanosti,
-naďalej realizovať programy projekty na riešenie dlhodobej nezamestnanosti a zlepšenie prístupu k zamestnaniu znevýhodnených skupín na trhu práce,
pokračovať v zabezpečovaní kultúry práce, založenej na štandardoch Medzinárodnej organizácie práce, Rady Európy a Európskej únie,
-pokračovať v eliminácii nelegálneho zamestnávania,
upraviť legislatívne predpoklady ustanovené zákonom a vykonávacími predpismi  o ďalšie skutočnosti, prehlbujúce starostlivosť o bezpečnosť a ochranu zdravia pri práci zamestnancov a samostatne zárobkovo činných osôb,
-na základe sledovania vývoja v oblasti miezd postupne zvyšovať minimálnu mzdu,
vytvoriť moderné systémy sociálnej bezpečnosti,
v záujme posilnenia vynútiteľnosti práva pokračovať v personálnom a odbornom  posilňovaní orgánov inšpekcie práce a výkonu inšpekcie práce na zabezpečenie výkonu dozoru štandardného v Európskom spoločenstve.
Zvýšená nezamestnanosť je krutým výsledkom svetovej hospodárskej krízy.
S nezamestnanosťou je spojený pokles životného štandardu v určitých skupinách obyvateľstva a v niektorých regiónoch na Slovensku dokonca výrazný.
Napraviť tieto  deformácie nie je možné radikálne.
Je to proces, ktorý si vyžaduje ucelenú stratégiu  minimálne v strednodobom horizonte.
Preto vláda považuje:-znižovanie nezamestnanosti znevýhodnených skupín obyvateľstva a ich ohrozenia na trhu práce ako súčasť stratégie odstraňovania chudoby v SR,
stratégiu odstraňovania chudoby v SR za viacdimenzionálny proces, ktorý nesúvisí iba s tvorbou pracovných miest a so službami v zamestnanosti.
Preto pri výkone vládnej moci:spracuje nové princípy a zásady pre konštrukciu životného minima, ako základnej zložky pre tvorbu spravodlivého a uceleného sociálneho systému a tento zahrnie do právneho systému SR,
-bude doterajšie úspešné formy integrácie zdravotne a telesne postihnutých občanov, invalidov do spoločnosti rozvíjať spolu s obcami, mestami, samosprávnymi krajmi, občianskymi združeniami a cirkvami,
posilní riešenie zamestnávania dlhodobo nezamestnaných, ako komplexný problém, prostredníctvom niekoľkých druhov politík – najmä regionálnej politiky, politiky vzdelávania, bytovej politiky, politiky verejných služieb – vytvorí podmienky pre ich lepšiu uplatniteľnosť na trhu práce a v spoločnosti,
-lepšou spoluprácou medzi vzdelávacími inštitúciami a zamestnávateľmi, verejnou správou a službami zamestnanosti, eliminuje náchylnosť mladých ľudí zostať mimo trhu práce, pre takúto spoluprácu vytvorí aj právne podmienky,
pri začleňovaní okrajových rómskych komunít bude pokračovať v súlade s Dekádou začleňovania rómskej populácie 2005-2015 a Strednodobou koncepciou rozvoja rómskej národnostnej menšiny v SR 2007-2015 na prierezové aktivity, ktoré koncentrujú účelne  a efektívne vynaložené finančné zdroje,
-stratégie inklúzie marginalizovaných rómskych komunít realizovať najmä prostredníctvom Lokálnych stratégií komplexného prístupu a lokálnych partnerstiev sociálnej inklúzie; pričom posilniť spoločné pôsobenie jednotlivých ministerstiev, krajskej samosprávy a miestnej samosprávy spolu s občianskymi združeniami,
bude vytvárať kultúru zabraňovania všetkých druhov diskriminácie pri vzniku zamestnaneckých vzťahov, v zamestnaní, na pracoviskách; v tomto zmysle zefektívni najmä činnosť Národného inšpektorátu práce,
-vytvorí ucelený systém na vyhľadávanie a prísne trestanie nelegálneho zamestnávania a to najmä účinnejšou spoluprácou zamestnávateľských a odborárskych organizácii s Národným inšpektorátom práce a orgánmi miestnej samosprávy a Políciou SR,
-bude pokračovať v transformácií Úradov práce a sociálnych vecí a rodiny na organizáciu, ktorá nenapĺňa iba administratívne a evidenčné funkcie, ale vykonáva aj poradenské a konzultačné služby nezamestnaným, ohrozeným nezamestnaním, zamestnávateľom, odborom, obciam a mestám komplexným prístupom sociálnej ochrany občanov a vytváraním podmienok na ich zamestnanie.
Starostlivosť o zdravie – kľúčový pilier sociálneho štátu
Zdravie občanov je najväčšia hodnota a zdroj bohatstva spoločnosti.
Poslaním zdravotníctva je významne prispievať k zvyšovaniu kvality života občanov prostredníctvom znižovania úmrtnosti, chorobnosti, trvalých a dočasných následkov chorôb a úrazov, poskytovaním zdravotnej starostlivosti, pôsobením verejného zdravotníctva, podporou individuálnej a komunitnej starostlivosti o zdravie.
Zdravotná politika vlády vychádza z európskych tradícií a skúseností, s prihliadnutím na špecifiká Slovenskej republiky.
Právo na zdravotnú starostlivosť je základné ľudské právo a verejný záujem prioritného významu.
Základným princípom musí byť rovnosť a solidarita občanov pri poskytovaní kvalitnej zdravotnej starostlivosti.
Zdravie občana je najlepšou investíciou pre silnú ekonomiku a spokojnú spoločnosť.
Po zásadných systémových zmenách, uskutočnených v tomto volebnom období, vláda zameria pozornosť na nasledovné oblasti:
Kvalita zdravotnej starostlivosti
Vysoká kvalita zdravotnej starostlivosti je nevyhnutnou podmienkou pre  spokojnosť a dôveru občanov v systém poskytovania zdravotnej starostlivosti.
Snahou vlády bude aj naďalej, aby sa na celom území SR poskytovala zdravotná starostlivosť na úrovni súčasných poznatkov medicíny, čo dosiahneme pokračovaním zavádzania štandardných diagnostických a liečebných postupov, kontinuálnym vzdelávaním zdravotníckych pracovníkov a vyhodnocovaním indikátorov kvality u poskytovateľov zdravotnej starostlivosti.
Zdravotnícki pracovníci
Zlepšovanie mzdového ohodnotenia pracovníkov v rezorte zdravotníctva je jednou z priorít v oblasti zdravotníctva.
Vláda zavedie také mechanizmy do spôsobu financovania rezortu, aby bol dostatok prostriedkov na zvyšovanie odmeňovania zdravotníckych pracovníkov.
V oblasti vzdelávania zdravotníckych pracovníkov podporí návrhy na úpravu systému vzdelávania tak, aby nedochádzalo k nedostatku niektorých špecializácií, potrebných na správne a komplexné poskytovanie zdravotnej starostlivosti.
Verejné zdravotníctvo
Bude sa pokračovať v dopracovaní strategických materiálov, vrátane národných programov podpory zdravia a preventívnych programov v najdôležitejších oblastiach, ako sú starostlivosť  o deti a mladistvých, starostlivosť o ženy, o seniorov, onkologických pacientov s osobitnou pozornosťou k regiónom so zhoršenými podmienkami životného prostredia a o ďalšie najviac  ohrozené skupiny obyvateľstva.
Poskytovatelia zdravotnej starostlivosti
Problém, zdedený z minulosti, bol najmä spôsob financovania nemocníc, ktorým boli násilne odobraté ekonomicky lukratívne činnosti, čím dochádzalo k zadlžovaniu zariadení ústavnej zdravotnej starostlivosti zaradených do koncovej siete.
Vláda chce tento problém riešiť optimalizovaním vo financovaní zdravotných výkonov.
Zachováme sieť poskytovateľov zdravotnej starostlivosti pod kontrolou štátu v podmienkach, ktoré budú garantovať rozsah a dostupnosť zdravotnej starostlivosti hradenej z verejného zdravotného poistenia.
Lieková politika
V rokoch 2006-2010 boli zavedené viaceré pozitívne prvky v liekovej politike.
Rezort zdravotníctva bude pokračovať v krokoch, ktoré zabezpečia znižovanie nákladov a zároveň zvýšia dostupnosť liekov a zdravotníckych pomôcok bez doplatkov pre všetky závažnejšie ochorenia.
Zdravotné poisťovne
Prijaté opatrenia zabránili zdravotným poisťovniam používať zo zákona vybraté prostriedky od obyvateľov na iné účely, ako na zdravotnú starostlivosť.
V ďalšom volebnom období budú zavedené také legislatívne a organizačné opatrenia, aby nedochádzalo k neefektívnemu nakladaniu prostriedkov, určených zo zákona na zdravotnú starostlivosť.
Elektronické zdravotníctvo (eHealth)
Využívanie elektronických informačných systémov je považované za jednu zo základných podmienok k zvýšeniu kvality poskytovanej zdravotnej starostlivosti, za prostriedok vyššej efektivity pri nakladaní s verejnými prostriedkami určenými na zdravotníctvo.
Po ich implementácii sa očakáva vyššia kvalita poskytovania zdravotnej starostlivosti pre občana, vyššia informovanosť, prepojenie a pružnejšia komunikácia medzi všetkými článkami zdravotníckeho systému, výrazná úspora a ekonomizácia (efektívne, racionálne nakladanie s verejnými zdrojmi) a samozrejme, zníženie administratívneho zaťaženia všetkých účastníkov systému, ako aj občana.
Urgentné príjmy a Traumacentrá
Urgentná a úrazová medicína predstavujú významný prvok integrovaného záchranného systému a v užšom ponímaní sú kľúčovými multidisciplinárnymi špecializačnými medicínskymi odbormi.
Chceme preto dobudovať sieť urgentných príjmov a traumacentier.
Optimalizácia siete poskytovateľov zdravotnej starostlivosti
Vláda podporí optimalizáciu siete poskytovateľov zdravotnej starostlivosti s dôrazom na zabránenie nekontrolovateľného rastu najmä v ambulantnej starostlivosti a navrhne doriešenie problematiky LSPP.
Bude navrhnutá ešte výraznejšia ochrana nefajčiarov.
Poskytovanie zdravotnej starostlivosti s celoslovenskou pôsobnosťou
S prihliadnutím na výsledky medicínskeho, prevádzkového a technického auditu, vláda podporí dostavbu moderného celoslovenského medicínskeho komplexu Rázsochy, ktorý zabezpečí zdravotnú starostlivosť s dosahom pre celú SR.
Zároveň sa tak vyrieši aj vzdelávacia základňa slovenského zdravotníctva.
Rezort zdravotníctva bude naďalej aktívne spolupracovať, komunikovať a hľadať riešenia so stavovskými, profesnými a odborovými organizáciami, ktoré zastupujú pracovníkov v zdravotníctve, pri všetkých zásadných otázkach v oblasti fungovania zdravotného systému v SR.
Vláda bude podporovať starostlivosť o seniorov formou vytvárania zariadení zdravotno-sociálneho charakteru.
Kvalita života starších ľudí ako dôležitý determinant súdržnej spoločnosti
Kvalita života staršej generácie je komplexným problémom, ktorý nie je len ekonomickým.
Súvisí najmä s premenou spôsobu života ľudí v aktívnom veku, kde úspešnosť je založená na presadzovaní vysokej individualizácie, ktorá vytláča starších ľudí z ich aktívnejšieho podielu na živote ľudskej spoločnosti a narúša aj funkciu rodiny.
Súvisí so zdravotníctvom, s prístupom k kvalitným a komplexným sociálnym a zdravotníckym službám, vrátane opatrovateľskej služby.
Dôležitá je aj ponuka cenovo prístupných, ale kvalitných špeciálnych tovarov, vrátane liekov a služieb pre starších ľudí.
Súvisí to aj so schopnosťou poskytovať  a sprístupniť nové výdobytky ľudskej civilizácie, čo má spojitosť s jednoduchším prístupom k praktickému celoživotnému vzdelávaniu starších ľudí.
Rovnako dôležitá je aj problematika bývania starších ľudí.
Všetky tieto aktivity vytvárajú aj bázu pre stabilizujúcu domácu spotrebu v hospodárstve štátu.
Pri vytváraní podmienok pre udržateľnú kvalitu života starších ľudí považujeme za dominantné nastavenie systému starobných dôchodkov.
Je to dôležitý prvok v systéme udržania kvality života starších ľudí, ale nie jediný.
Preto vláda považuje za nevyhnutné:-vypracovať nový Národný program podpory a ochrany starších ľudí,
vypracovať nový Národný program rozvoja životných podmienok osôb so zdravotným postihnutím,
-vytvoriť Národný register osôb so zdravotným postihnutím z dôvodu celospoločenského záujmu.
Vážnym sociálnym, ale aj ekonomickým problémom v najbližšej dekáde bude spôsob udržania sumy príjmu starších ľudí, starobných dôchodcov, potrebnej na zabezpečenie ich udržateľnej kvality života.
Je to v dôsledku relatívne znižujúcich sa príjmov do systému starobných dôchodkov.
Preto vláda pristupuje k tejto problematike takto:-systém starobných dôchodkov sa musí posudzovať v komplexe celého systému sociálneho zabezpečenia a daňovej sústavy.
Vytrhávanie systému starobných dôchodkov z celkového systému verejných financií je jedna zo základných chýb, ktoré viedli po roku 2002 k veľkým deformáciám v systéme sociálnej súdržnosti slovenskej spoločnosti, a to nielen s krátkodobým, ale aj dlhodobým účinkom,
-solidarita ako základný fundament európskej civilizácie, by mala byť základom dôchodkového zabezpečenia aj v budúcnosti.
Týka sa tak medzigeneračnej solidarity, ako aj solidarity medzi bohatými a chudobnými občanmi.
Je žiaduce definovať budúci dôchodkový systém na univerzálnom princípe a na zásadách spravodlivosti, zásluhovosti, vedomia spolupatričnosti, zodpovednosti a solidarity;
zároveň sa vhodne musí skombinovať dobrovoľnosť a povinnosť a funkcie štátu i súkromných subjektov pri zabezpečovaní fungovania a financovania starobného dôchodkového systému,
-starobný dôchodkový systém by mal byť postavený na rovnakom dôchodkovom nároku pre všetkých, aby zabezpečoval minimálne dôchodkové príjmy a na vyváženej miere solidarity a zásluhovosti,
-cieľom je starobný dôchodkový systém, ktorý spoľahlivo zabezpečuje obyvateľov pred chudobou v starobe a poskytujúci reálnu možnosť zachovania primeranej životnej úrovne v dobe, kedy si občan nemá možnosť zabezpečiť krytie svojich životných potrieb z pracovných príjmov.
Na naplnenie týchto zásad bude vláda presadzovať vo výkonnej moci tieto opatrenia:-Sociálna poisťovňa zostane kľúčovou inštitúciou dôchodkového systému s prehľadným systémom jednotlivých druhov poistenia, vyjadrených ich fondmi a s nízkymi prevádzkovými nákladmi;
za tým účelom zaviesť do praxe jednotný výber daní a sociálnych odvodov,
-v oblasti priebežne financovaného dôchodkového systému prioritou naďalej zostáva jeho finančná udržateľnosť.
K stabilizácii finančnej udržateľnosti dôchodkového systému výraznejším spôsobom prispeje realizácia projektu UNITAS (projekt zjednotenia výberu daní, cla a odvodov),
-na zlepšenie príjmovej situácie starších ľudí vytvárať podmienky pre pokračovanie ich pracovných aktivít aj po dosiahnutí dôchodkového veku,
-pokračovať v posilňovaní významu doplnkového dôchodkového sporenia, a to najmä prostredníctvom zvyšovania jeho atraktivity pre všetkých, ktorí naň prispievajú,
-zákonne zaviesť kategóriu minimálneho dôchodku.
V komplexe, ktorý vytvára plnohodnotnú účasť starších ľudí na harmonickom a udržateľnom rozvoji spoločnosti, patrí aj dostupnosť kvalitných, prístupných a špecializovaných zdravotníckych služieb pre starších ľudí, vrátane zodpovedajúcich sociálnych služieb.
Kultúra vzťahu spoločnosti k starším ľuďom musí vychádzať zo súdržnej rodinnej politiky, z aktívnej účasti miestnej samosprávy, samosprávnych krajov, občianskych združení a cirkví, ale aj bývalých zamestnávateľov a odborov bývalých zamestnávateľov.
Veľmi akútnym sa ukazuje problém kvalitných a prístupných opatrovateľských služieb pre starších ľudí.
Bývanie ako dôležitá súčasť udržateľnej kvality života
Vláda považuje pre rozvoj bývania za kľúčové tieto smery:-pokračovať v uplatňovaní doteraz zavedených podporných nástrojov, pričom sa sústrediť na prehodnotenie kvality obytného prostredia bytových domov, najmä panelových sídlisk a centrálnych častí miest,
-využiť možnosti získavania finančných zdrojov zo štrukturálnych fondov  EÚ do revitalizácie pod podmienkou spracovania komplexných zónových plánov revitalizovaných území sídiel, pričom využiť európsku iniciatívu JESSICA na zvýšenie úverových finančných zdrojov na revitalizáciu sídlisk,
-naďalej uplatňovať zavedené fiškálne a sociálne nástroje v zmysle Smernice Rady Európy tak, aby bývanie bolo dostupným aj pre sociálne ohrozené skupiny obyvateľstva v primeranom štandarde,
-stabilizovať podiel finančných prostriedkov z HDP na podporné programové nástroje do rozvoja bývania a vytvoriť legislatívne a inštitucionálne podmienky na zapojenie súkromných zdrojov v rámci verejno-súkromného partnerstva,
pokračovať a rozšíriť programy na znižovanie energetickej spotreby a zvyšovanie podielu obnoviteľných zdrojov do bývania,
vytvoriť podmienky pre finančné udržanie Programu výstavby obecných nájomných bytov nižšieho štandardu určených pre bývanie občanov v hmotnej núdzi, vytvoriť podmienky na výstavbu technickej vybavenosti v rómskych osadách.
Sociálna politika ako nástroj na trvalý a udržateľný rast kvality života občanov
Jednou z priorít v oblasti sociálneho poistenia bude vytvorenie legislatívnych podmienok na pristúpenie k ratifikácii Európskeho zákonníka sociálneho zabezpečenia, čím sa všeobecne zvýši úroveň sociálneho zabezpečenia v oblasti nezamestnanosti, nemocenských dávok, pracovných úrazov a chorôb z povolania
Modernizácia sociálneho štátu na Slovensku na znalostne - sociálny model je nevyhnutná.
Možno ju dosiahnuť zásadnou reštrukturalizáciou verejných výdavkov.
Posilnia sa výdavky verejných rozpočtov na plnenie vitálnych funkcií štátu, ktoré zabezpečujú tvorbu, udržiavanie a rast ľudského kapitálu.
Len tak je možné obnoviť rovnováhu medzi ekonomickými a sociálnymi cieľmi rozvoja Slovenska.
Prejaví sa to ako vo vzťahu k trhu práce (aktívna politika zamestnanosti), vo vzťahu k rodinám (hlavne podpora neúplných rodín a domácností seniorov, ktoré sú najviac ohrozené sociálnymi rizikami), tak aj  v oblasti bytovej politiky (podpora sociálneho bývania).
Vláda bude svojou ucelenou sociálnou politikou, kde kvalita života sa dosahuje súdržnosťou všetkých vrstiev spoločnosti, posilňovať integritu spoločnosti na základe rovnakých práv sociálneho občianstva.
Individualistické stratégie a stratégie skupinového sebectva fungujú prevažne na úkor iných jednotlivcov, skupín i spoločnosti ako celku.
Zachovanie a posilňovanie všeobecne zdieľaných sociálnych práv naopak posilňuje sociálnu integritu veľmi spoľahlivo.
K tomu je potrebný aj odpovedajúci inštitucionálny rámec, ktorý spája rodinu, komunitu, obec, región, cirkvi a náboženské spoločnosti, tretí sektor a štát ako harmonický celok.
Postupy, ktoré vláda SR v praktickej sociálnej politike bude prijímať, sú v súlade zo smerovaním v EÚ.
Lisabonská zmluva  a stratégia EÚ 2020 akcentuje budúci vývoj EÚ ako znalostnú, sociálne a ekologicky orientovanú spoločnosť.
V tom vidí zdroj konkurenčnejschopnosti EÚ v globálnom priestore.
Protokol o službách verejného záujmu ako príloha Lisabonskej zmluvy, zdôrazňuje dôležitosť verejných služieb, vrátane sociálnych služieb.
Potvrdzuje zodpovednosťčlenských štátov za ich zriaďovanie, ako aj organizáciu ich činnosti.
Lisabonská zmluva urobila významný posun smerom k uznaniu sociálnych práv.
Podobný prínos pre rozvoj sociálnej Európy predstavuje Charta základných práv Európskej únie, ktorá v oblasti sociálneho dialógu nielenže uznáva úlohu sociálnych partnerov, pri rešpektovaní ich autonómie, ale vytvára zmluvný základ pre „vrcholnú tripartitnú schôdzku“ s účasťou európskych sociálnych partnerov, hláv štátov, Európskej komisie a ďalších partnerov.
Vláda SR bude preto nielen akceptovať tieto nové právne záväzky, ale bude aj požadovať, aby sa v praktickej politike rozvíjali nielen v SR ale aj na úrovni EÚ.
Pre udržateľný rozvoj slovenskej spoločnosti a z toho plynúci rast kvality života občanov je, podľa vlády, potrebné:-posilňovať integritu spoločnosti na základe rovnakých práv sociálneho občianstva,
prehĺbiť koordináciu hospodárskej politiky so sociálnou politikou prostredníctvom  dôslednejšej previazanosti všetkých opatrení vládneho programu,
rozvíjať kvalifikované prístupy k štúdiu vývoja a rozvoja slovenskej spoločnosti prostredníctvom kvalifikovaného a systematického monitoringu, analýz procesov
v slovenskej spoločnosti budovaním kvalitnejšej výskumnej bázy sociologického a spoločenskovedného výskumu, identifikujúcu stratifikáciu a vývojové tendencie v slovenskej spoločnosti,
-upraviť doterajšie pravidlá sociálneho dialógu tak, aby bol funkčný aj na úrovni regiónov, odvetví a najmä podnikov a organizácií; postupne by funkčnosť tripartity mala prerásť do štvorpartity, kde štvrtým členom sa stanú zástupcovia vedy.
6. ROZVOJ REGIÓNOV SLOVENSKA
Vláda SR si uvedomuje, že kvalita života obyvateľov SR sa bude formovať v konkrétnom priestorovom prostredí Slovenska.
Bude podporovať regionálny rozvoj horizontálnou a vertikálnou koordináciou, s rešpektovaním rôznorodosti regiónov Slovenska.
Vláda tým vytvorí podmienky pre znižovanie regionálnych disparít, zvýšenie konkurencieschopnosti regiónov SR, kvality ľudského a sociálneho kapitálu.
Zlepší sa schopnosť regiónov prilákať a udržať úspešné firmy, čo prispeje k dosiahnutiu stabilnej alebo rastúcej miery kvality života obyvateľov regiónu.
Princíp zvyšovania regionálnej konkurencieschopnosti znamená posilnenie schopnosti regiónov flexibilne reagovať na meniace sa podmienky, prispôsobovať im svoju sociálno-ekonomickú štruktúru, zmeny predvídať a usmerňovať ich.
Na Slovensku dosiaľ prevažuje stratégia odstraňovania slabých stránok regiónov, jadrom by sa však mala stať podpora rastových možností.
Jednou z ciest je podpora klastrových iniciatív.
Pri realizácii rozhodnutí bude vládny kabinet vychádzať z Národnej stratégie regionálneho rozvoja SR, ako východiskového strategického dokumentu, ktorý komplexne určuje strategický prístup štátu k podpore regionálneho rozvoja v dlhodobom období, pri rešpektovaní princípov trvalo udržateľného rozvoja.
Vláda SR bude pokračovať v procese vyrovnávania regionálnych rozdielov s využitím synergie fondov EÚ,  rozvojových politík jednotlivých rezortov, samosprávnych krajov a miestnych samospráv.
Vláda SR považuje úspešné a transparentné čerpanie fondov Európskej únie vo vzťahu k rozvoju regiónov za rozhodujúce.
Pôjde najmä o dočerpanie pomoci z Regionálneho operačného programu v období 2007 – 2013, ktorého hlavným cieľom je zvýšenie dostupnosti a kvality občianskej infraštruktúry a vybavenosti v regiónoch.
Vládny kabinet vytvorí podmienky na úrovni samosprávnych krajov pre uplatnenie riadiacich a implementačných štruktúr v rámci pomoci a podpory z fondov Európskej únie, v línii strategických cieľov novej kohéznej politiky na roky 2014 – 2020.
Bude koordinovať a koncentrovať intervencie v regionálnom priestore.
Vytvorí predpoklady pre absorpčnú schopnosťčerpania finančných prostriedkov z kohéznej pomoci EÚ na základe dostatočného množstva kvalitných projektov s aplikáciou komplikovanejších a komplexných projektov.
Vláda SR ďalej výrazne posilní koordináciu a koncentráciu systému regionálnej podpory.
Zabezpečí rozpracovanie a aplikáciu Stratégie EÚ 2020 s dopadom na rozvoj regiónov Slovenska.
Na zabezpečenie týchto úloh, ale aj určovanie priorít po roku 2013 pre vypracovanie nových operačných programov, bude potrebná spolupráca s európskymi inštitúciami pri stanovovaní a podrobnejšom rozpracovávaní novej európskej politiky s dôrazom na potenciál v regiónoch a regionálne aspekty rozvoja v podmienkach SR.
Vláda bude presadzovať nielen maximálne čerpanie, ale aj efektívnu kontrolu účelnosti vynakladania finančných prostriedkov.
Svoje úsilie zameria na rovnomerné čerpanie štrukturálnych fondov a Kohézneho fondu v priebehu jednotlivých rokov.
Vláda SR zabezpečí podmienky pre sociálnu inklúziu marginalizovaných rómskych komunít s využitím Lokálnych stratégií komplexného prístupu v rámci horizontálnej priority Národného strategického referenčného rámca 2007-2013.
Cieľom týchto programov je zvýšenie zamestnanosti a vzdelanostnej úrovne príslušníkov marginalizovaných rómskych komunít a zlepšenie ich životných podmienok.
Pôjde hlavne o zvýšenie úrovne poskytovaných služieb v oblasti výchovy a vzdelávania, v sociálnej oblasti, zlepšenie stavu životného prostredia a racionálne využívanie zdrojov.
Vláda zabezpečí podmienky a finančnú udržateľnosť „Programu podpory výstavby obecných nájomných bytov nižšieho štandardu, určených pre bývanie občanov v hmotnej núdzi a výstavby technickej vybavenosti v rómskych osadách“.
Udržanie podmienok financovania projektov sociálne vylúčených a marginalizovných rómskych komunít koordinovanou spoluprácou a súčinnosťou ústredných orgánov, dotknutých miestnych samospráv, samosprávnych krajov, nevládnych organizácií a iných zainteresovaných subjektov považuje vláda za jednu z priorít úspešného rozvoja regiónov.
Vládny kabinet bude podporovať ekonomický rozvoj regiónov aj s dôrazom na podporu malého a stredného podnikania a cestovného ruchu ako perspektívneho odvetvia pre tvorbu nových pracovných príležitostí.
Vytvorí tiež podmienky pre skvalitňovanie a inovovanie činnosti regionálnych agentúr.
Vláda uskutoční ďalšiu decentralizáciu kompetencií v rámci systému riadenia a implementácie fondov EÚ.
Zlepší dostupnosť spoľahlivých štatistických dát, ktoré sú potrebné pre rozhodovací proces, ako aj pre systém hodnoteniu vplyvu politík.
Vláda sa bude usilovať o transparentnosť s nízkymi administratívnymi nárokmi.
V rámci cezhraničných väzieb v regióne vláda podporí euroregionálne združenia a dôslednú implementáciu programov cezhraničnej spolupráce, spolufinancovaných z fondov Európskej únie.
Vo vidieckych regiónoch bude vládny kabinet podporovať poľnohospodárstvo ako multifunkčné odvetvie.
Vytvorí podmienky aj pre komplexnú podporu rozvoja vidieckeho turizmu a agroturistiky, vrátane budovania infraštruktúry, chýbajúcich inštitúcií, informačného a rezervačného systému a podpory marketingu v cestovnom ruchu.
7. POSILNENIE POSTAVENIA SLOVENSKEJ REPUBLIKY V EURÓPSKEJ ÚNII A VO SVETE
Európska únia zostáva základným prostredím, určujúcom každodenné reálie Slovenska a jeho občanov.
Slovenská republika zdieľa základné hodnoty Európskej únie ako spoločenstva založeného na hodnotách úcty k ľudskej dôstojnosti, slobody, demokracie, rovnosti, právneho štátu a rešpektovania ľudských práv, vrátane práv osôb patriacich k menšinám.
Tieto hodnoty zdieľajú členské štáty v spoločnosti, v ktorej prevláda pluralizmus, nediskriminácia, tolerancia, spravodlivosť, solidarita a rodová rovnosť.
Slovensko bude aktívne podporovať a presadzovať snahy o trvalo udržateľný rozvoj Európy, založený na vyváženom hospodárskom raste a cenovej stabilite,  sociálnom trhovom hospodárstve s vysokou konkurencieschopnosťou, zameranom na dosiahnutie plnej zamestnanosti a sociálneho pokroku, ako aj vysokej úrovne ochrany životného prostredia a zlepšenia jeho kvality pri výraznej podpore vedeckého a technického pokroku.
Hlavným garantom bezpečnosti EÚ a celého euroatlantického priestoru je naďalej NATO, ako obranné spoločenstvo vyznávajúce tieto identické hodnoty.
Slovenská republika sa stala v uplynulom období uznávaným a rešpektovaným partnerom.
Za úspechy vládnej politiky v predchádzajúcom období možno označiť pôsobenie SR ako nestáleho člena RB OSN,  predsedanie v Rade Európy.
Pre ekonomiku SR sa prezieravým ukázalo rozhodnutie o urýchlení prístupového procesu do eurozóny a jeho úspešné zavŕšenie, ako aj plné členstvo v Schengenskom priestore.
Uznanie kvality nominantov Slovenska v decizívnych sférach EÚ bolo vyjadrené  úspešnou nomináciou slovenského kandidáta za člena Európskej komisie a podpredsedu Európskej komisie zodpovedného za medziinštitucionálne vzťahy a administratívu.
Výsledkom systémovej, konzistentnej a zodpovednej zahraničnej politiky Slovenska je aj realizácia rozhodnutia vládyo ukončení našej vojenskej prítomnosti v Iraku,
či jednoznačné stanovisko k jednostrannému vyhlásenie nezávislosti Kosova.
Východiská SR v oblasti zahraničnej politiky a vzťahoch s EÚ:
Slovensko bude naďalej aktívne vstupovať do tvorby európskej politiky, plnouparticipáciou už pri príprave legislatívy v pracovných skupinách Rady EÚ a následne počas celého procesu tvorby a schvaľovania politík EÚ v Rade Európskej únie a tak akcelerovať snahy Slovenskej republiky, aby sa stala Európska únia prostredím s konkurencieschopným, vedomostným a silným sociálnym charakterom.
Pre presadzovanie týchto cieľov bude vyhľadávať a formovať partnerstvá a spojenectvá v rámci EÚ, presadzujúce tieto hodnoty, ako aj aktívne sa podieľať na presadzovaní sa EÚ ako skutočného globálneho politického hráča s dôrazom na oblasti, v rámci ktorých môže Slovensko prispieť pridanou hodnotou a expertízou.
Vláda sa preto v ďalšom programovom období zameria na:-realizáciu znalostne sociálneho trhového hospodárstva.
Spoločným menovateľom nového strategického rozvojového dokumentu EÚ 2020, „Stratégia pre inteligentný, udržateľný a inkluzívny rast“ sa stalo vytváranie súdržnej spoločnosti a dôstojného života jej občanov.
Pozornosť vlády v oblasti európskych politík sa zameria na dosiahnutie vysokej úrovne zamestnanosti, sociálnej ochrany, eliminovanie sociálneho vylúčenia, vysokú úroveň vzdelávania, odbornej prípravy a ochrany ľudského zdravia, a rastu významu výskumu a inovácií,
odstraňovanie štrukturálnych nedostatkov  ekonomického prostredia EÚ.
Prioritou bude dosiahnutie stability finančných systémov, primeranej miery regulácie finančného a ekonomického prostredia.
Podporovať budeme taktiež  zvýšenie účinnosti koordinácie rozpočtovej politiky ako reakcie na početné prípady jej zlyhania.
Našim zámerom je iniciovať o závažných otázkach ekonomického modelu EÚ širokú diskusiu v európskom prostredí,
-analýzu doterajších skúseností nášho pôsobenia v EÚ, praktickú podobu jej kohéznej politiky a politiky sociálnej a regionálnej súdržnosti v našich podmienkach a ich prepojenia s jednotným trhom a ostatnými kľúčovými prioritami EÚ.
Vláda bude usilovať, v záujme tvorby  sociálne orientovaného hospodárstva, založenom na inteligentnom, inkluzívnom a udržateľnom raste schopnom čeliť globálnym výzvam, o prehodnotenie  politiky súdržnosti v týchto intenciách.
Slovensko sa dôsledne pripraví na rozvinutie prác na príprave novej finančnej perspektívy EÚ na roky 2014-2020, aby bola efektívne využitá pridaná hodnota, ktorú EÚ predstavuje na svetovej scéne,
-priblíženie EÚ občanom, pre zabezpečenie tohto cieľa sa budeme aktívne snažiť približovať aktuálne témy Európskej únie slovenskej verejnosti s cieľom priblížiť Európsku úniu občanom, lepšie pochopiť prehĺbenie integračných procesov v rámci Európskej únie po prijatí tzv. Lisabonskej zmluvy.
Budeme presadzovať širšie zapojenie občanov do rozhodovacích procesov prebiehajúcich na úrovni EÚ, presadzovať problematiku Európskej únie do učebných osnov a podporovať vzdelávanie, prípravu a vysielanie občanov Slovenskej republiky do inštitúcii Európskej únie,“
-rozvíjanie vzťahov spolupráce s jednotlivými členskými krajinami EÚ aj na bilaterálnom základe, s cieľom zvyšovať ekonomický rast a hospodársku stabilitu SR.
Svoju pozornosť budeme orientovať na poskytovanie podpory investíciám do výroby s vyššou pridanou hodnotou, rastových odborov s uplatnením hi-tech, biotechnológií, nanotechnológií, na budovanie technologických centier,
-technologickú a vedeckú modernizáciu Slovenska i celej Európskej únie, ktorá je nevyhnutným predpokladom ďalšieho hospodárskeho rastu a sociálneho pokroku,
aktívnu účasť pri implementácii Lisabonskej zmluvy vychádzajúc zo Zmluvy o fungovaní EÚ, osobitne širšieho zapojenia európskeho a národných parlamentov do rozhodovacích procesov,
pri formovaní Európskej služby vonkajšej činnosti, politiky rozširovania, či projekte Východného partnerstva.
Svetová politika a multilaterálne vzťahy
Posuny v svetovej ekonomike a politike a rast ambícií viacerých, rýchlo sa rozvíjajúcich krajín v rôznych regiónoch sveta, si vyžadujú zvýšené zvýšenú aktivitu v diplomatickej a v prípade potreby i vojensko-bezpečnostnej oblasti.
Slovenská republika sa preto zameria na:efektívne využitie členstva SR v Organizácii Spojených národov (OSN),odborných organizáciách systému OSN a iných medzinárodných organizáciách, na riešenie globálnych hrozieb a problémov, ktoré ohrozujú sociálno-ekonomickú stabilitu, mier  a bezpečnosť.
Bude sa ďalej zasadzovať za ochranu demokracie a
Slovenská republika bude podporovať rozvoj vzťahov a budovanie partnerstiev s tretími krajinami a s medzinárodnými, regionálnymi alebo svetovými organizáciami, ktoré uznávajú zásady ako demokracia, právny štát, univerzálnosť a nedeliteľnosť ľudských práv a právneho štátu, ľudských práv a slobôd, odmietať prejavy extrémizmu, rasizmu, netolerancie, xenofóbie, agresívneho nacionalizmu a antisemitizmu.
Zvýšenú pozornosť bude naďalej venovať otázkam medzinárodnej spolupráce v oblasti boja proti drogám, obchodovaniu s ľuďmi a organizovaným formám kriminality,
-posilnenie bezpečnosti SR prostredníctvom členstva v Severoatlantickej aliancii. Pri aktivitách v tejto organizácii v najbližšom období sa vláda zameria na aktívnu účasť v transformačnom procese Aliancie, vrátane prípravy jej novej Strategickej koncepcie.
Slovenská republika ako spoľahlivý partner a spojenec bude aktívne využívaťčlenstvo v EÚ a NATO na posilňovanie mieru a stability v Európe a vo svete na predchádzanie krízam a bezpečnostným hrozbám, vrátane aktívnej účasti a pôsobenia v mierových misiách,
-SR bude integrálnou súčasťou zápasu medzinárodného spoločenstva s ďalšími globálnymi bezpečnostnými hrozbami, ako sú šírenie zbraní hromadného ničenia, hromadenie konvenčných zbraní, či medzinárodný terorizmus.
Ako prvoradý prostriedok dosahovania cieľov v oblasti spoločnej bezpečnostnej aobrannej politiky EÚ (SBOP) bude Slovenská republika využívať opatrenia na budovanie dôvery a bezpečnosti, využívajúc preto platformu OBSE,
-lepšie využitie členstva v OECD, ako koordinátora ekonomickej  a sociálnopolitickej spolupráce členských štátov, sprostredkovateľa nových investícií a liberalizácie medzinárodného obchodu, aby sa napomáhalo ďalšiemu ekonomickému rozvoju, potlačovaniu nezamestnanosti, stabilizácii a rozvoju medzinárodných finančných trhov,
-posilnenie energetickej bezpečnosti, ktorá zostane prioritou zahraničnej politiky SR.
Na všetkých relevantných fórach budeme pokračovať v akcentovaní pre Slovensko prioritných otázok, najmä bezpečnosti dodávok energonosičov (prioritne zemný plyn), usilovať o napĺňanie diverzifikačných i inovačných cieľov,
-problematiku ochrany životného prostredia a v rámci toho zmierňovanie tempa a následkov klimatických zmien.
Osobitne v našich podmienkach bude potrebné vyvinúťďalšie úsilie pri znižovaní vysokej spotreby energie na tvorbe HDP, orientácii na tzv. zelenú ekonomiku a ochranu biodiverzity,
-starostlivý prístup k problematike národnostných menšín.
Pretože na pôde Rady Európy sa začal proces hodnotenia záväzkov SR vyplývajúcich z Rámcového dohovoru RE na ochranu národnostných menšín (tretie kolo monitoringu) a v roku 2010 možno očakávať rozhodnutie výboru ministrov týkajúce sa úrovne ich implementácie, vláda bude tejto problematike venovať osobitnú pozornosť,
-rozvojovú a humanitárnu pomoc, čím bude reagovať na medzinárodné záväzky               a spektrum globálnych výziev, s ktorými je SR ako súčasť donorskej komunity konfrontovaná.
V oblasti mnohostrannej, ako aj dvojstrannej spolupráce budeme pokračovať v spolupráci s Bratislavským regionálnym centrom Rozvojového programu Spojených národov (UNDP BRC).
V poskytovaní multilaterálnej oficiálnej rozvojovej pomoci zasa prostredníctvom príspevkov do spoločného rozpočtu EÚ, Skupiny Svetovej banky a Fondu pre krajiny západného Balkánu.
Bilaterálne vzťahy a susedská spolupráca
základných slobôd, zachovávanie ľudskej dôstojnosti, rovnosť a solidarita a dodržiavanie zásad Charty Organizácie Spojených národov a medzinárodného práva.
Slovenská republika bude prikladať veľký význam rozvoju priateľských, pragmaticky orientovaných vzťahov a intenzívnemu politickému dialógu najmä so susednými  štátmi, so štátmi členmi EÚ a asociovanými krajinami, ktorých  ekonomiky  podobne ako SR majú ešte stále tranzitívny charakter , osobitnú pozornosť bude venovať štátom, ktoré sú hlavnými predstaviteľmi medzinárodného diania.
Základnou líniou zahraničnej politiky SR v rámci jej regionálnej   dimenzie bude politika dobrých susedských vzťahov, na princípoch dvojstranných dialógov založených na rovnocenných a rovnoprávnych vzťahoch, v riešení otázok, ktoré akcentujú podporu hospodárskej, sociálnej a územnej súdržnosti a solidarity.
Slovenská republika v súlade so zámerom strategických partnerstiev podporujúcich a presadzujúcich národnoštátne záujmy Slovenska, bude naďalej aktívne vystupovať v rámci  zoskupenia V4,
cieľom SR bude posilňovať regionálnu spoluprácu aj s ďalšími novými  krajinami EÚ Rumunskom a Bulharskom a spoločne presadzovať spoločné témy a záujmy  v rámci Európskej únie.
Slovenská republika sa bude snažiť využiť tieto platformy   pri príprave makrostratégií, obzvlášť Stratégie EÚ pre povodie rieky Dunaj, zamerania politiky súdržnosti po roku 2014, a príprave nového finančného rámca EÚ pre roky 2014-2020.
Slovensko bude naďalej pomáhať krajinám Západného Balkánu ašpirujúcich na členstvo v EÚ v ich integračných snahách.
Hlavnými partnermi na medzinárodnej scéne pre nás zostanú vyspelé demokratické štáty, predovšetkým naši spojenci v rámci NATO a Európskej únie, ktorá sa Lisabonskou zmluvou zmenila aj na obranné spoločenstvo.
Pri dodržiavaní zásad spoločnej zahraničnej bezpečnostnej politiky EÚ, v tomto kontexte  v bezpečnostnej oblasti, budú, tak ako doteraz, pre nás hlavným spojencom popri krajinách  EÚ aj  Spojené štáty americké a ostatní spojenci v rámci NATO.
Posilnenie bilaterálnej spolupráce s ostatnými partnermi v medzinárodnom spoločenstve, najmä s  Ruskou Federáciou, ako aj  krajinami tzv. nastupujúcich ekonomík (Čína, India, Brazília) , ale aj Japonskom, Kanadou, Austráliou a našimi tradičnými partnermi v arabskom svete, Ázii, Afrike, Južnej a Latinskej Amerike a v ostatných regiónoch sveta, bude SR rozvíjať pragmaticky, na báze poznania našich reálnych možností a konkrétnych zahranično-politických a ekonomických cieľov.
Prioritami vlády v ekonomickej diplomacii bude iniciovanie prílevu zahraničných investícií s pridanou hodnotou vedy, výskumu, inovácií a transferu moderných technológií, podpora malého a stredného podnikania a jeho prieniku i na mimoeurópske teritóriá.
