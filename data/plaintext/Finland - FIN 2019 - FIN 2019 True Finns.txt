PERUSSUOMALAISTEN EDUSKUNTAVAALIOHJELMA 2019
ÄÄNESTÄ SUOMI TAKAISIN
Julkisen vallan tehtävä on puolustaa Suomen ja suomalaisten etua.
Mitään muuta järkevää perustelua Suomi-nimisen valtion olemassaololle ei ole.
Suomen valtio on olemassa suomalaisia varten,
ja sen täytyy aina huolehtia ensisijaisesti suomalaisista.
Vain sitä jaetaan, mitä on
Maamme julkinen talous ja hyvinvointi rakentuvat vientiteollisuudesta saaduista tuloista sekä työstä ja yrittämisestä maksetuista veroista.
Nämä yhdessä muodostavat sen potin, josta suomalaisille jaetaan hyvinvointia.
Koska tulot eivät riitä koko ajan kasvaviin menoihin, Suomi on jatkuvasti velkaantunut nousukaudesta huolimatta.
Yhteiskuntamme velaksi eläminen on lopetettava.
Tulevia sukupolvia ei tule kuormittaa nykyisenlaisella vastuuttomalla politiikalla.
Menoja on merkittävästi leikattava, jotta hyvinvointiyhteiskunta kyetään turvaamaan.
Vero- ja maksupolitiikalla varmistetaan, että jokainen työssäkäyvä suomalainen tulee palkallaan toimeen.
Välttämättömät elinkustannukset eivät saa viedä palkasta kohtuutonta osaa,
ja palkan on riitettävä elämiseen.
Valtion tehtävä on järjestää kansalaisilleen sellaiset puitteet, joissa omalla työnteolla pärjää, ahkeruudesta palkitaan ja vaurastuminen sallitaan.
Kansalaisten tehtävä ei ole rahoittaa Suomi-nimistä byrokratiakoneistoa,
vaan valtion tulee taata, että kansalaiset voivat elää hyvää elämää ja päättää omista asioistaan.
Nykyisen kaltainen Suomeen suuntautuva maahanmuutto maksaa valtavasti, ja tuo raha on pois jostakin muualta.
Tällainen maahanmuutto ei tuo maahamme lisää veronmaksajia tai helpota tulevaisuuden haasteita.
Päinvastoin, se suuret kustannukset lankeavat veronmaksajille, riippumatta siitä, saapuuko henkilö Suomeen ensisijaisesti hakemaan turvaa vai halpatyömarkkinoille töihin.
Korkeakoulutettuja osaajia Suomeen tulee hyvin vähän.
Ensin jaetaan tärkeimpiin kohteisiin
Koska työtä tekevien ja veroja maksavien kansalaisten osuus suhteessa muihin pienenee ikääntymisen ja vähäisen syntyvyyden takia, täytyy raha kohdentaa entistä tarkemmin oleellisiin kohteisiin.
Perussuomalaisten mielestä näitä ovat suomalaiset vähäosaiset, vanhukset, lapsiperheet, sairaat ja vammaiset.
Kaikille viime vuosikymmenten hallituksille miljardit ovat pikkurahoja, kun puhutaan maahanmuutosta
tai maailmanparantamisesta.
Samaan aikaan ollaan köyhiä ja kipeitä, jos puhe kääntyy vaikkapa säädyllisen vanhustenhuollon rahoittamiseen tai homekoulujen korjaamiseen.
Vastakkainasettelu on välttämätöntä, koska nämä asiat ovat vastakkain.
Suomeen saapuva maahanmuutto tekee mahdottomaksi ylläpitää hyvää sosiaaliturvaa ja työehtoja, hyvää palkkakehitystä, hyviä kouluja, tasa-arvoa, yhteiskuntarauhaa – hyvää Suomea.
Maahanmuutto ei ole ”yksi asia muiden joukossa”.
Se vaikuttaa moniin muihin yhteiskunnan ja politiikan sektoreihin ja jokaiseen suomalaiseen ihmiseen.
Perussuomalaisten mielestä on epäoikeudenmukaista ja väärin, että Suomeen lukuisten turvallisten maiden läpi matkannut nuori mies saa yhtä paljon tai enemmän erilaisia tukia ja palveluita – ja huomiota julkisessa keskustelussa – kuin koko ikänsä maassa asunut ja veroja maksanut suomalainen.
On väärin, että vanhukset kärsivät hoitokodeissa ja lapset sisäilmaongelmaisissa kouluissa, eikä pienellä palkalla tule enää toimeen, mutta maahanmuuttaja voi elää mukavasti sosiaaliturvamme ja muun suomalaisen hyvinvoinnin varassa.
Tiukka maahanmuuton kontrolli ja paluumuuton edistäminen ovat tärkeimmät ja käytännössä ainoat maahanmuuton haitoilta suojautumisen keinot.
Minkäänlaisella valistuksella, ohjaamisella tai kotouttamisella ei päästä vaadittaviin tuloksiin.
Rahan kippaaminen maahanmuuton mustaan aukkoon pitää lopettaa.
Ongelmaan auttaa vain se, että Suomen rajojen yli ei kävellä.
Haluamme lopettaa kokonaan Suomeen suuntautuvan haitallisen ja yhteiskunnalle kalliiksi tulevan maahanmuuton.
Maahanmuutto lisää myös rikollisuutta ja turvattomuutta
sekä rapauttaa yhteiskuntamme tärkeimpiä arvoja kuten tasa-arvoa.
Lasten ja naisten tulee voida olla maassamme turvassa.
Perussuomalaiset on ainoa puolue, joka on aina vaatinut tekoja sanojen sijaan.
Valtion tärkein tehtävä on kansalaisten turvallisuudesta huolehtiminen.
Jaettavan määrää tulee kasvattaa
Suomalaisista huolehtiminen myös tulevaisuudessa vaatii tuottavan työn
ja yrittämisen edistämistä.
Taloutemme ja hyvinvointimme perustuvat pitkälti vientiteollisuuteen, ja sen kilpailukyvyn turvaamisen tulee olla etusijalla.
Tulevan vaalikauden aikana suomalaiselle teollisuudelle ei saa sälyttää mitään kilpailukykyä heikentäviä lisäkustannuksia
– teollisuuden kustannuksia on päinvastoin kevennettävä.
Laskemalla sähkövero minimiin, kuten Saksassa, tuotetaan yrityksille investointivarmuutta
ja sitä kautta työtä kansalaisille.
Kotitalouksien osalta veron laskeminen tuo helpotusta arkipäivän menoihin ja kansalaisille ostovoimaa.
Vahvojen kotimarkkinoiden
ja pienten ja keskisuurten yritysten toimintaedellytysten parantaminen on tärkeää.
Kotitalouksille ei voi enää määrätä kustannusten nousua elämisen kuluissa, vaan suuntauksen pitää olla päinvastainen.
Asumisen, liikkumisen ja lämmityksen kuluja tulee kaiken kaikkiaan laskea.
Polttoaineiden, myös lämmityspolttoaineiden, sekä polttomoottoriautojen verotusta on kevennettävä.
Asuntojen öljylämmityksen kustannuksia ei pidä keinotekoisesti nostaa.
Itseruoskintaan ja moraaliposeeraukseen perustuva ilmastopolitiikka nostaa suomalaisen teollisuuden kustannuksia
ja yhä edelleen vaikeuttaa työpaikkojen pysymistä Suomessa
sekä lisää tavallisen kansalaisen asumisen, liikkumisen ja muun elämisen kustannuksia.
Perussuomalaisille myös uusi tehtaanpiippu Suomessa on ympäristöteko.
Meidän tulee vaalia suomalaista kansallisvarallisuutta,
luonnonvaroja,
infrastruktuuria
ja julkisomisteisia yhtiöitä.
Suomessa ei pidä toteuttaa päästövähennyksiä enempää
eikä nopeampaa kuin EU:ssa on yhteisesti sovittu.
Suurimmat päästövähennykset tulee tehdä siellä, missä saastutetaan eniten.
Suomi on promilletoimija globaalilla tasolla.
Maamme hyvä tulevaisuus edellyttää osaamista.
Suomalaisten vuosikymmeniä jatkunut koulutustason nousu on kääntynyt laskuun.
Peruskoulun oppimistulokset ovat luisussa, erityisesti poikien kohdalla.
Ammattikouluissa ei juuri ole suomalaisille nuorille opetusta, ja lukio houkuttelee yhä vähemmän.
Kotouttaminen kiinnostaa koulutustahoja ja päättäjiä enemmän kuin se, että suomalaisille työmarkkinoille saadaan osaavaa kotimaista työvoimaa.
Samalla korkeasti koulutettuja suomalaisia muuttaa ulkomaille yhä kiihtyvällä tahdilla.
Tilalle saamme kouluttamattomia maahanmuuttajia, joista merkittävällä osalla ei ole edes luku- ja kirjoitustaitoa.
Suomalaisilla työmarkkinoilla tarvitaan lisää joustoja kohentamaan tuottavuutta
ja parantamaan yritysten kilpailukykyä.
Joustot on mahdollista toteuttaa ainoastaan yhteisillä pelisäännöillä, yleissitovien työehtosopimusten kautta.
Työmarkkinoilla ei voida sallia eri pelisäännöillä toimivia vapaamatkustajia.
Yhteiskuntarauha, suomalaisten hyvinvointi ja kansalaisten keskinäinen luottamus luovat uskoa tulevaisuuteen
– siihen, että Suomi on meidän ja lastemme puolella, tänään ja aina.
PERUSSUOMALAINEN KOULUTUSPOLITIIKKA
Työelämä kokee murrosta ja osaamistarpeet muuttuvat yhä nopeammin.
Kuitenkin koulupohja rapautuu, nuorten syrjäytyminen on lisääntynyt ja oppimistulokset ovat laskussa.
Koulutuksessa tarvitaan ratkaisuja, joilla tulee olemaan suuri merkitys Suomen hyvinvoinnille.
PERUSKOULUN ONGELMAT KORJATTAVA
Maailman parhaisiin kuulunut peruskoulu korisee.
Erot koulujen välillä kasvavat.
Tarvitaan lisää panostuksia, mutta pelkällä rahalla ongelmia ei korjata.
välttämätön koulurauha; opettajien auktoriteetti palautettava
pääasiallinen kasvatusvastuu vanhemmilla
pienemmät luokka- tai ryhmäkoot;
erityisoppilaille omat pienryhmät
maahanmuuttajat mukaan tavallisiin luokkiin vasta kielitaidon ym. kartuttua
jokaisen koululaisen oikeus terveyteen; sisäilmaongelmat ratkaistava
kännykkäkielto oppitunneilla
kiusaamisen estoon konkreettisia toimia
OPPIMISTULOSTEN LASKU OTETTAVA VAKAVASTI
Tärkeintä ovat opetus ja oppiminen.
Digitaalisuus ja sähköiset mahdollisuudet voivat tukea, mutta eivät voi olla itsetarkoitus.
Perusasiat saatava kuntoon ennen pedagogisesti kunnianhimoisia suunnitelmia.
päähuomio opetukseen
ja kunnollisiin oppimateriaaleihin
oppilailta vaadittava osaamista; ei säälinumeroita
lukutaidottomia ei saa päästää pois peruskoulusta; ehtojen antamisen ja luokalle jättämisen mahdollisuus
erityisesti poikien tippuminen kelkasta estettävä;
konkreettisia toimia toisen asteen pudokkaille
lisärahan kippaaminen maahanmuuttajakouluihin ei ratkaise maahanmuuton aiheuttamia ongelmia
ammatillisen koulutuksen ongelmat korjattava
ylioppilaskokeita ei saa lyhentää
eikä keventää
JATKO-OPINTOIHIN TEHOKKUUTTA JA MAHDOLLISUUKSIA
Myös jatko-opinnoissa on syytä palata perusasioihin.
Sivistysyliopisto ja toisaalta osaamisen kaupallistaminen eivät sulje toisiaan pois.
pääsykokeiden rooli korkeakouluvalinnoissa säilytettävä
yliopistojen ideologinen huuhaa pois
yliopistoihin aitoa sivistystä
ja laadukasta tutkimusta ja opetusta
ammattikorkeakoulut ja yliopistot säilytettävä erillisinä
opintotukijärjestelmän kannustettava valmistumaan aikataulussa
ELINIKÄINEN OPPIMINEN JA KOULUTETTU SUOMI
Ihmisen kannattaa yleensä aina kouluttautua pidemmälle, mutta valtiolla tulee olla myös vastuu järkevästä koulutussuunnittelusta.
kotouttamisbisnes ei ole koulutuspolitiikkaa
tietyt koulutussektorit eivät saa toimia keinotekoisena työttömyyden tilastoista puhdistamisena; esimerkiksi lähihoitajaksi sovelluttava
osaamisvaihtotaseeseen huomiota: osaajat pidettävä kotimaassa
koulutusviennin mahdollisuudet hyödynnettävä
OPETUKSEN LÄHTÖKOHDAT KUNTOON
Ensisijainen kasvatusvastuu kuuluu kodille eikä vanhemmuutta voi ulkoistaa koululle.
Opettajien auktoriteetti ylläpitää järjestystä palautetaan.
Puhelimien käyttökielto oppitunneille.
Koulurauha-asiamies ratkomaan kiusaamistapauksia,
kiusaaja vaihtaa koulua.
Pienemmät luokkien ryhmäkoot.
Erityisoppilaille hyvää opetusta erillisissä luokissa,
kieltä taitamattomille maahanmuuttajalapsille ensin kielikoulu.
Kouluissa korostetaan suomalaisuuden, suomalaisten arvojen ja kulttuurin merkitystä.
Sisäilmaongelmat on korjattava,
ja niistä kärsivät otettava heti turvaan.
Perussuomalaisten mielestä lasten kasvatusvastuu on ensisijaisesti aina kodilla,
mutta myös kouluilla on vastuunsa.
Meidän on huolehdittava, että oppimisen ja kasvatuksen edellytykset eivät murene.
Opetuksessa on painotettava nykyistä enemmän sosiaalisia taitoja ja hyvekasvatusta tavoitteena kasvattaa nuorisosta vastuuntuntoisia kansalaisia.
Iloiseen, hyviä tapoja korostavaan opetukseen tulee pyrkiä yhteistyössä huoltajien kanssa.
Tärkein vastuu lasten hyvinvoinnista kuuluu kuitenkin vanhemmille eikä vanhemmuutta voi ulkoistaa koulujen opettajille, joista osa on jo uupunut kasvatustaakan alle.
Pätevät ja osaavat opettajat ovat onnistuneen koulutuspolitiikan selkäranka.
Innostunut, kannustava ja järjestyksen pitävä opettaja saa aikaan kunnioitusta ja oppimishalukkuutta.
Opettajille on taattava työrauha, jotta he voivat keskittyä perustyöhönsä, opettamiseen.
Hallinnolliset tehtävät ja kehittämishankkeet on pidettävä järkevissä mittasuhteissa.
Ennen kaikkea opettajille on annettava mahdollisuus ylläpitää järjestystä ja puuttua kiusaamiseen.
Opettajien auktoriteetti on palautettava.
Koulukiusaaminen on vakava ongelma, ja moni kärsii kiusaamisen jäljistä koko loppuikänsä.
Kiusaamiseen on puututtava paljon aiempaa terävämmin.
Jos kiusaamista ei saada loppumaan, kiusaaja vaihtaa koulua, ei kiusattu.
Lisäksi kuntiin tulee nimittää koulurauha-asiamiehet.
He ovat ulkopuolisia asiantuntijoita, joiden tehtävänä on neuvoa kouluja kiusaamiseen ja koulurauhaan liittyvissä asioissa sekä ratkoa kiusaamistapauksia.
Peruskoulun suuria opetusryhmiä tulisi pienentää.
Luokilla 1-4 tulee pyrkiä 18 oppilaan ja myöhemmillä luokilla 24 oppilaan enimmäiskokoon.
Liian suurissa ryhmissä yksilöllinen ohjaus jää vähäiseksi, koulurauhan ylläpito on vaikeaa, oppimistavoitteiden saavuttaminen kärsii ja opettajat uupuvat.
Opettajien ja rehtoreiden on käytettävä luokalle jättämisen mahdollisuutta rohkeammin silloin, kun se on oppilaan etu.
Erityisoppilaita ei pidä väkisin yrittää integroida normaaleihin luokkiin, vaan heille on tarvittaessa järjestettävä omaa erityisopetusta pienryhmissä.
Opetus erityisluokalla on sitä tarvitsevan oppilaan oikeus ja etu.
Painopiste on siirrettävä korjaavasta työstä ennaltaehkäiseviin toimiin.
Maahanmuuttajalasten kielenopetuksesta ja koulukelpoisuudesta tulee huolehtia eriytetysti
eikä integroinnin tule tapahtua muiden lasten oppimisen kustannuksella.
Kunnissa, joissa maahanmuuttajaväestö on päässyt keskittymään tietyille alueille, maahanmuuttajataustaisia oppilaita on pyrittävä hajauttamaan eri kouluihin.
Myös maahanmuuttajalasten selvästi keskimäärin heikompiin oppimistuloksiin
ja kouluterveyteen on kiinnitettävä huomiota.
Kouluarvosanoja ei saa myöntää positiivisen erityiskohtelun vuoksi helpommin perustein.
Täysi-ikäisten turvapaikanhakijoiden sijoittaminen samoihin koulutiloihin alaikäisten oppilaiden kanssa on kiellettävä.
Pidämme tärkeänä, että kouluissa huolehditaan suomalaisten arvojen ja kulttuurin ylläpitämisestä ja edistämisestä
ja korostetaan suomalaisuuden merkitystä.
Jatkossakin kouluissa pidetään joulujuhlat ja lauletaan suvivirret.
Suhtaudumme kriittisesti myös moniin ideologisiin kasvatuksen ja feminismin ajatuksiin.
Tytöt saavat olla tyttöjä ja pojat poikia.
Uskonnon opetuksessa valittavat vaihtoehdot ovat evankelisluterilainen ja ortodoksinen uskonto sekä elämänkatsomustieto.
Vieraiden uskontojen ja etiikan opetuksen tulee olla yhteistä kaikille luokan oppilaille uskontokunnasta tai katsomuksesta riippumatta.
Koulujen sisäilmaongelmat on ratkaistava nopealla aikataululla.
Suomella ei ole varaa vaarantaa koulujen henkilökunnan ja oppilaiden terveyttä näennäisillä säästöillä, joita saadaan sähkö- ja lämmityskulujen säästöillä öisin ja viikonloppuisin.
Sisäilmaongelmissa olevat koulurakennukset on korjattava ajoissa
tai purettava.
Jo altistuneet ja oireilevat on siirrettävä välittömästi turvallisiin tiloihin.
ILOISTA, OSALLISTAVAA JA TURVALLISTA OPETUSTA
Jokaisen lapsen kuuluu saada koulussa onnistumisen kokemuksia.
Valinnaisuutta,
tekemisen kautta oppimista
sekä sosiaalisten,
taloustaitojen
ja väittelytaidon opetusta lisätään.
Tunti liikuntaa päivässä,
taideaineisiin suurempi valinnainen tarjonta.
Ruotsin kielen opetus vapaaehtoiseksi.
Rahastusta tiuhaan uusittavilla koulukirjoilla on kitkettävä.
Digitalisaatio ei saa olla itsetarkoitus, vaan oppimisen apuväline.
Lähikoulut on pyrittävä säilyttämään.
Peruskoulussa ihmisläheisyyden painottaminen
ja yksilön huomioon ottaminen on tärkeää.
Suomi ei ole massayhteiskunta, eikä siitä sellaista saa tulla.
Koulutus on tie sekä yksilön että yhteiskunnan hyvinvointiin.
Kouluvuodet alusta saakka ovat jokaisen ihmisen kehitykselle hyvin ratkaisevat.
Koulumuistoja on jokaisella, kaverit ja opettajat muistetaan opitun asian lisäksi.
Jokaisen lapsen kuuluu saada koulussa onnistumisen kokemuksia.
Koulun yksi tärkeimmistä tavoitteista on rakentaa oppilaalle hyvä itsetunto, joka pitää sisällään myönteisen minäkuvan ja realistisen käsityksen omista taidoista sekä valmiuden pyytää apua tarpeen mukaan.
Tämä ei valitettavasti toteudu kaikkien kohdalla.
Oppilaat, joiden vahvuudet ovat muissa kuin lukuaineissa, usein kartuttavat koulusta itselleen negatiivisia oppimisen kokemuksia.
Tämä puolestaan saattaa johtaa opiskelujen kesken jäämiseen sekä syrjäytymiseen.
Opetuksen on oltava monipuolista
ja sen on tuettava erilaisia taipumuksia.
Koulussa tarvitaan enemmän oppimista tekemisen kautta,
mahdollisuuksia keskittyä omiin vahvuuksiin
ja kohdennettua tukea kunkin heikoilla alueilla.
Näin puututaan myös siihen kehitykseen, että poikien oppimistulokset ovat keskimäärin heikommat kuin tytöillä.
Lahjakkuutta on pyrittävä tukemaan
ja yläkoulussa on annettava mahdollisuus valinnaisiin opintoihin oppilaan omien kiinnostuksen kohteiden mukaisesti.
Ruotsin kielen opetus pitää säätää vapaaehtoiseksi; näin vapautuu aikaa myös muille kielille.
Suomen- ja ruotsinkielisiä kouluja voitaisiin yhdistää samaan rakennukseen.
Kaikki eivät ole kirjatoukkia, joten taide- ja käsityöaineiden suurempi valinnainen tarjonta on kannatettavaa.
Tunti liikuntaa päivässä kouluissa on kansanterveydellisesti viisasta liikkumattomuuden ehkäisemiseksi.
Taloustiedon opetusta on lisättävä, jotta nuoret oppivat huolehtimaan asioistaan ja toimimaan työelämässä.
Yksilölliseen opinto-ohjaukseen pitää yläkoulussa panostaa tuettaessa jatko-opiskeluvalintoja.
Lukion ja ammattikoulujen kurssimateriaaleja ei pidä uusia liian tiuhaan, jotta niiden kierrättäminen olisi mahdollista.
Opetuksessa on käytettävä entistä enemmän avoimen oppimisympäristön mahdollisuuksia.
Digitalisaatio ei saa kuitenkaan olla itsetarkoitus, vaan väline oppimisen tueksi.
Kattava lähikouluverkosto on pyrittävä säilyttämään, mikä edistää kestävää kehitystä ja läheistä yhteyttä luontoon, monimuotoisuutta, yksilöllistä opetusta yhteisöllisessä ilmapiirissä sekä alueiden elinvoimaisuutta.
Pienillä paikkakunnilla suositaan tarpeen mukaan ”0-2-kouluja”, jotka kattavat eskarin ja kaksi ensimmäistä koululuokkaa.
Ne ovat yksi käytännön tapa mahdollistaa kyläkoulujen säilyminen ensimmäisten luokkien osalta
ja lisäävät myös pienten oppilaiden kouluviihtyvyyttä ja turvallisuutta.
Koulun alkuvuosina yksi luokanopettaja riittää eikä suuresta koulusta ole oppilaille vastaavaa hyötyä.
KOULUTUKSEN RAPAUTUMINEN PYSÄYTETTÄVÄ
Perinteisessä suomalaisessa koulutuksessa moni asia on tehty hyvin.
Varsinkin 2000-luvun taitteessa Suomi keräsi mainetta koulutuksen kärkimaana kansainvälisissä vertailuissa.
Kuitenkin samaan aikaan Suomi itse alkoi seurata muualta tulleita ideologisia trendejä.
Viime aikoina uutiset ovat kertoneet osaamistulosten selvästä heikentymisestä, ja muun muassa Viro on mennyt Suomen ohi Pisa-tuloksissa.
Varsinkin nuorten miesten syrjäytyminen huolestuttaa.
Osaaminen rapautuu eikä tasovaatimuksista pidetä kiinni peruskoulussa ja ammatillisessa koulutuksessa.
Nuoria pitäisi tarvittaessa patistaa töihin, mutta sen katsotaan ”rikkovan itsemääräämisoikeutta”.
Peruskoulun päättövaiheessa on nuoria, jotka eivät hallitse perustaitojakaan.
Ammattikouluissa annetaan liian vähän lähiopetusta, mikä on johtanut ammattitaidon heikentymiseen.
Oman haasteensa tuo laajamittainen maahanmuutto.
Kaikkien maahanmuuttajaryhmien keskuudessa on suuria eroja.
Suurimmat haasteet työmarkkinoilla, koulutuksessa ja ylipäänsä sopeutumisessa ovat pakolaistaustaisilla henkilöillä, joiden kulttuuritausta eroaa huomattavasti suomalaisesta.
Toisessa sukupolvessa syrjäytymisriskit ovat moninkertaiset kantaväestöön verrattuna.
Riskinä on laajaa ja jopa ylisukupolvista kotoutumattomuutta ja eriytymistä kaikkine lieveilmiöineen.
Oppimista ei välttämättä arvosteta eikä sen merkitystä ymmärretä.
Tämän lisäksi on käyttäytymisongelmia, nimenomaan naisopettajiin kohdistuvaa kunnioituksen puutetta ja etnisten vähemmistöryhmien välistä omaa rasismia ja syrjintää.
Maahanmuuttajaoppilaiden keskittyminen tiettyihin kouluihin heikentää heidän sopeutumistaan suomalaiseen yhteiskuntaan.
Keskiluokka kaikkoaa,  koulushoppaillaan,  eriarvoisuus lisääntyy  ja sosiaalinen nousu vaikeutuu.
Suomen koulutuspohja heikkenee
ja eriarvoistuu nopeasti.
Tämä kehityskulku juontaa juurensa jo pitemmältä ajalta, mutta negatiivisen kierteen ja sen juurisyiden katkaiseminen on välttämätöntä ensi sijassa.
KIINNI NUORTEN SYRJÄYTYMISEEN
Saatavuusharkinta ulkomaalaiselle työvoimalle tiukemmaksi, duunit suomalaisille nuorille.
Valtakunnallinen korjaamomalli syrjäytymisvaarassa oleville nuorille.
Täsmällisiä toimia toisen asteen pudokkaille.
Harrastustakuu turvaamaan jokaiselle lapselle ja nuorelle ainakin yksi mieluisa harrastus.
Panostuksia lasten liikuntamahdollisuuksien
ja nuorten urheilijoiden tukemiseen.
Suomi on monin tavoin hyvä maa nuorille.
Mahdollisuuksia riittää, ja julkisen tuen verkosto on melko kattava.
Nuoruus on kuitenkin monien haasteiden aikaa.
Suuret valinnat ja monenlaiset paineet kaatuvat päälle melkein yhtä aikaa.
Yksi Suomen suurimmista kohtalonkysymyksistä on se, miten nuoremme jaksavat.
Suurin osa nuorista kouluttautuu ja löytää työtä sekä läheisiä ihmissuhteita.
Huolimatta siitä, että elämä on kunnossa, moni kamppailee stressin, väsymyksen ja mielenterveysongelmien kanssa.
Syrjäytymisvaarassa olevia nuoria on liikaa.
Joka ikäluokasta noin 15 % jää vaille toisen asteen tutkintoa.
Mielenterveys- ja päihdeongelmat ovat yleisiä.
Yhteiskunnan on tehtävä kaikkensa tukeakseen näitä nuoria, sillä syrjäytymisestä koituvat vahingot sekä yksilölle että yhteiskunnalle ovat valtavat.
Perussuomalaiset kannattavat harrastustakuuta.
Jokaiselle lapselle ja nuorelle on taattava mahdollisuus ainakin yhteen kohtuuhintaiseen harrastukseen.
Mieluinen harrastus tuo hyvää sisältöä ja kavereita elämään sekä ehkäisee syrjäytymistä.
Harrastustakuun voi kätevästi toteuttaa urheiluseurojen ja muiden kolmannen sektorin harrastekerhojen kautta.
Lisäresursseja tarvitaan nuorten urheilijoiden
ja vähävaraisten perheiden lasten liikuntamahdollisuuksien tukemiseen yleensäkin.
Järjestösektorin panosta nuorten tukemisessa tulee edistää resursoimalla tuloksellisia työmuotoja ja uusia kokeiluita nykyistä paremmin.
Suurimmassa syrjäytymisvaarassa olevien nuorten elämästä puuttuvat yleensä lähes kokonaan turvalliset aikuiset.
Järjestöjen tukihenkilöt ja vapaaehtoiset korvaavat tätä puutetta.
Kaikissa nuorisopalveluissa on suhtauduttava kunnioittavasti nuorten vanhempiin, mikä näkyy muun muassa tiedotuksessa kotien suuntaan.
Hyvä suhde vanhempiin vaikuttaa positiivisesti nuoren hyvinvointiin.
Koulutuksen keskeytymisen taustalla ovat yleensä koulun teoriapainottuneisuuden lisäksi oppilaitoksen ulkopuoliset ongelmat päihteiden käytössä, ihmissuhteissa, terveydessä ja elämänhallinnassa.
Putoamisvaarassa oleville nuorille tarvitaan uusi vaihtoehto, korjaamo, jossa nuori saa laaja-alaisen tuen yhdestä paikasta eri elämänalueilleen.
Korjaamot soveltavat järjestöjen kehittämiä käytännön oppimisen malleja, joissa ammatti ja pysyvä työpaikka saavutetaan tuetusti osatutkinto kerrallaan käytännön työelämässä ja työpajoilla.
Lisäksi järjestetään elämän kokonaisuus: asunto, tukihenkilö, vertaistuki, mielekkäät harrastukset ja toimeentulo.
Korjaamot toimivat järjestövetoisesti,
tiiviissä yhteistyössä julkisten palveluiden kanssa.
Perussuomalaiset eivät kannata koulumuotoisen oppivelvollisuuden jatkamista, mikä koskisi koko ikäluokkaa.
Sen sijaan laajentaisimme kuitenkin peruskoulun päättäneiden nuorten velvollisuutta osallistua opiskeluun
tai työelämään.
Näin pureuduttaisiin täsmällisemmin toisen asteen pudokkaiden tilanteeseen,
ja yhteiskunnan tuki saataisiin kohdistettua tarkoituksenmukaisemmin oikeaan kohteeseen.
AMMATILLISEN KOULUTUKSEN TOIMINTAEDELLYTYKSET TURVATTAVA
Huolehdittava, että toimintaedellytykset säilyvät ammatillisen koulutuksen reformin säästöistä huolimatta, tarvittaessa lisäpanostuksin.
Ammatillisen koulutuksen ajankäyttöä tehostettava,
lähiopetustunteja lisättävä.
osaamisvaatimuksia yhdenmukaistettava.
Osaamisen tasovaatimuksista on pidettävä kiinni,
Oppisopimuksella joustavasti koulutuksesta työelämään,
työpaikoille riittävät resurssit tukea oppimista.
Keskeyttämisiä on ennaltaehkäistävä vaihtoehtoisilla opintopoluilla
yhdessä järjestökentän kanssa.
Tutkinnon osien suorittamisen tulee olla joustavaa
ja sen on sovelluttava muuntokoulutukseen.
Avoimia ammattikouluja opintojen täydentämiseen.
Kuluneella eduskuntakaudella on tehty merkittävä ammatillisen koulutuksen reformi.
Tämä on ollut suurin koulutuksellinen uudistus Suomessa ainakin pariinkymmeneen vuoteen.
Ammatillista koulutusta on tarpeen uudistaa ja monet uudistuksen periaatteet ovat oikeita,
mutta säästöt ovat kuitenkin poikkeuksellisen suuret,
ja hyvistä tavoitteista huolimatta uudistukseen sisältyy merkittäviä riskejä.
Ammatillisessa koulutuksessa on tärkeää huolehtia siitä, että reformin toimeenpano sujuu.
Ammatillisen koulutuksen toimintaedellytykset on turvattava tarvittaessa lisäpanostuksin.
Samaan aikaan on huolehdittava siitä, että ammatillisen koulutuksen pitkäaikaiseen kehittämistyöhön saadaan lisää resursseja.
Ammatillisen koulutuksen vetovoima on saatava uudestaan kasvuun.
Vaikka tiivistyvä yhteistyö on tarpeen, ammatillisen koulutuksen järjestäjäverkko on säilytettävä riittävän kattavana.
Kampusten sijaintiin on kiinnitettävä huomiota, etenkin koska nuorimmat opiskelijat ovat vasta 15-vuotiaita.
Myös toisen asteen opiskelijoiden koulumatkatukea on joustavoitettava.
Koulutuksen järjestäjien rahoituksen pitää olla tasapuolista niin suurilla kuin pienilläkin koulutuksen toimijoilla.
Rahoitusmallien tulee perustua laadullisiin ja työllistymistä edistäviin mittareihin.
Ammatillisen koulutuksen lähiopetustunteja on lisättävä
ja opetuksen ajankäyttöä on tehostettava ja järkevöitettävä hukka-ajan vähentämiseksi.
Kaikilla koulutusasteilla on pidettävä kiinni oppimisen tasovaatimuksista.
Olemme huolissamme ammattipätevyysvaatimuksien ja kelpoisuusehtojen heikentämisestä, erityisesti terveydenhoitoalalla, mutta myös muilla aloilla.
Ammatillisen koulutuksen ja osaamisen laatuvaatimuksia on yhdenmukaistettava.
Samalla aikaisemmin hankitun osaamisen tunnistaminen ja tunnustaminen on otettava paremmin käyttöön,
ja oppimispoluista on tehtävä käytännössäkin joustavia.
Se, että ahkera opiskelija saa osoittaa taitonsa ja valmistua nopeammin, lisää opiskelumotivaatiota.
Tutkinnon osien suorittamisen on oltava aidosti joustavaa,
ja ammatillisen koulutuksen on sovelluttava paremmin täydennyskoulutukseen
sekä muuntokoulutukseen alan vaihtajille.
Keskeyttämisuhan alla olevien opiskelijoiden tukeen tarvitaan kokonaisremontti.
Jos normaalit oppilaitosmuotoiset opiskelut eivät suju, nuoren ei anneta keskeyttää vaan tarjotaan vaihtoehtoisia oppimispolkuja
yhteistyössä kolmannen sektorin kanssa.
Käytännönläheinen oppiminen
yhdistettynä muille elämänalueille saatavaan tukeen ratkaisee monia ongelmia.
Oppisopimuskoulutuksella suoritetun tutkinnon on oltava kaikilla tavoin mitattuna samanarvoinen kuin ammatillisessa oppilaitoksessa suoritettu tutkinto.
Työssä tapahtuvaan oppimiseen valittujen yritysten työkouluttajia ja oppilaita tulee tukea säännöllisesti, tavoitteena ammatin teorian ja käytännön läheinen ja ajantasainen kohtaaminen.
Työpaikoille taataan riittävät resurssit tukea oppimista.
Tämä on ollut oppisopimuksen kehityksen selvä rajoite, joka tulee nyt korjata kuntoon.
Työssäoppimisen pitää pystyä toimimaan myös taloudellisesti vaikeina aikoina.
Käyttöön otetusta koulutussopimuksesta ei saa tulla palkatonta hyväksikäyttökanavaa, vaan sen pitää todella auttaa opiskelijan oppimista
sekä toimia väylänä siirtymisessä jatkossa mahdollisesti oppisopimuksen piiriin.
Myös aikuisten oppisopimuskoulutus on saatava tunnetummaksi vaihtoehdoksi.
Ammattitaidon ylläpitoa ja kehittämistä on tuettava koko työuran ajan toimivalla aikuiskoulutuksella.
Elinikäistä oppimista tukemaan Suomeen tulee myös perustaa avoimia ammattikouluja, joissa on mahdollista hankkia osaamista joustavasti avoimen yliopiston tapaan.
Myös toisen asteen koulutusvientimahdollisuudet pitää avata.
LUKION SUOSIO NOUSUUN
Riittävän tiivis lukioverkko säilytettävä.
Lukioiden välistä yhteistyötä
ja verkko-opintojen hyödyntämistä lisättävä.
Lukion tulee olla innostava ja sosiaalisesti arvokas kokemus.
Kannustetaan työelämäkokemuksiin,
korkeakoulukurkistuksiin
ja kansainvälisiin vaihto-ohjelmiin.
Ylioppilaskokeita ei tule lyhentää,
äidinkielenkoe on pidettävä kaksipäiväisenä.
Pääsykokeilla oltava selkeä rooli korkeakouluvalinnoissa.
Lukion suosio on ollut laskusuunnassa useita vuosia.
Lukion uudistaminen on perusteltua,
pitäen kuitenkin visusti huolta siitä, että lukiokoulutuksen ytimessä pysyy laaja-alainen yleissivistys.
Riittävän tiivis lukioverkko on säilytettävä,
samalla kuitenkin lukioiden välistä yhteistyötä
ja verkko-opintojen hyödyntämistä kannattaa lisätä.
Kannustamme myös korkeakoulukurkistuksiin, joissa lukio-opiskelijoille tarjotaan mahdollisuuksia tutustua korkeakouluihin.
Myös mahdollisuuksia osallistua kansainvälisiin vaihto-ohjelmiin tulee lisätä.
Opintojen keskeyttämistä on vähennettävä lisäämällä oikea-aikaisia sosiaalisia tukitoimia, lähi- ja erityisopetusta sekä riittävän yksilöllistä opinto-ohjausta.
Nämä toimet ovat tärkeitä myös parantamaan opiskelijoiden hyvinvointia ja vähentämään opintoihin liittyvää uupumusta.
Haluamme kiinnittää huomioita moniin lukiokoulutuksen asioihin arjen tasolla.
Lukion tulee olla kaikille paitsi sivistävä,
myös innostava ja sosiaalisesti arvokas kokemus.
Tältä kannalta haluamme korostaa ryhmäytymisen ja yhteenkuuluvuuden merkitystä.
Varsinkin suuremmissa lukioissa luokattomuuden riskinä voi olla, että ryhmäytymistä ei pääse tapahtumaan tarpeeksi.
Erityisesti sosiaalisesti arempien henkilöiden tilanteeseen ja osallisuuteen oppimistilanteissa tulee kiinnittää huomiota.
Varsinkin ohjauksen lisäännyttyä opetushenkilökunnan resurssointiin,
byrokratiakuormaan
ja jaksavuuteen tulee kiinnittää huomiota.
Esimerkiksi tietoteknisen infran ylläpidon tulee olla pääosin muiden kuin opettajien toimenkuvaa.
Emme kannata ylioppilaskokeiden keston lyhentämistä neljään tuntiin
tai äidinkielenkokeen muuttamista kaksipäiväisestä yksipäiväiseksi.
Tämä heikentää laajan yleissivistyksen sekä isojen asiakokonaisuuksien hallinnan osoittamista.
Äidinkieli on ensimmäinen vuorovaikutuskieli ja luo sellaisena perustan kaikelle osaamiselle.
Ylioppilaskokeiden uusimismahdollisuuksien kehittäminen on kannatettavaa ja tällä on lukiolaisten hyvinvointia parantava ja stressiä vähentävä vaikutus.
Suhtaudumme kuitenkin kriittisesti ylioppilastutkinnon arvosanojen rajattomaan parantamismahdollisuuteen, ainakin siitä näkökulmasta, että se ei välttämättä kannustaisi opiskelijaa valmistautumaan kunnolla kokeisiin.
Korkeakoulujen pääsykokeita ja jatko-opintojen sisäänottojärjestelmiä on syytä uudistaa,
mutta opiskelijavalintaa ei pidä rakentaa liian pitkälti ylioppilastutkinnon varaan.
AMMATILLISTA KORKEAKOULUTUSTA TYÖELÄMÄN TARPEISIIN
Alueellista vaikuttavuutta kehitettävä entisestään.
Ammattikorkeakoulujen tutkimus-, kehittämis- ja innovaatiotoiminnalle vauhtia.
Mahdollisuus syventää opintoja työelämälähtöisesti,
lisättävä muuntokoulutusta.
Ammattikorkeakoulujen ja yliopistojen duaalimalli säilytettävä,
mutta yhteistyötä lisättävä.
Ammattikorkeiden koulutus on tasokasta ja vaikuttavaa, ja ne ovat myös profiloituneet aloittain ja alueellisesti.
Valmistuneet ovat työllistyneet hyvin.
Ammattikorkeakouluja on jatkossakin kehitettävä tältä pohjalta, ja työllistymistä sekä alueellista vaikuttavuutta on korostettava rahoituksessa.
Jatkossa ammattikorkeakoulujen toiminnassa on hyvä painottaa aikaisempaa enemmän myös käytännönläheistä soveltavaa tutkimusta ja innovaatioita.
Ammattikorkeakoulujen roolia tulee syventää myös alueellisissa rakennemuutosohjelmissa,
muuntokoulutuksessa
ja yleensäkin osaamisen uudistamisessa.
Koulut voivat ottaa enemmän roolia yritysten henkilöstön ammattitaidon ylläpidossa ja kehittämisessä.
Ammattikorkeakouluopintoja pitää pystyä tekemään sujuvasti myös työn ohessa.
Erinäiset ammattihenkilölakiin liittyvät ongelmat on korjattava.
Erityisesti geronomin (AMK) tutkinto tulee sisällyttää terveydenhuollon ammattihenkilölakiin.
Rekisteröimättömyys aiheuttaa nykyisellään ammatissa toimiville ongelmia ja muun muassa heikentää mahdollisuutta toimia hoivapalveluiden vastaavissa tehtävissä ja yrittäjinä.
Kaikesta AMK-opetuksen sisällöstä pitää pystyä päättämään jatkossakin kansallisesti, EU:n sijaan.
Ammattikorkeakoulujen mahdollisuutta järjestää ammatillista opettajankoulutusta on käytettävä entistä enemmän hyödyksi koulutusviennissä.
Erityisinä kohdemaina tulee ottaa huomioon Suomen kehitysyhteistyömaat.
Ammattikorkeakoulujen ja yliopistojen duaalimalli on säilytettävä.
Ammattikorkeakoululla ja yliopistolla on molemmilla oma arvokas tehtävänsä, eikä niitä tule tarpeettomasti sekoittaa.
Niiden välistä yhteistyötä opetuksessa ja muissa toiminnoissa kannattaa kuitenkin selvästi kehittää.
Läheisen yhteyden vuoksi useat seuraavassa kappaleessa käsiteltävät asiat soveltuvat myös ammattikorkeakouluille.
YLIOPISTOMAAILMAAN UUTTA PUHTIA
Yliopistoja tulee kehittää sivistysyliopistomallin perusteella.
Perustutkimukselle on taattava riittävä ja vakaa rahoitus pitkäjänteisesti.
Selkeitä päällekkäisyyksiä on poistettava
ja profilointia tehtävä vahvuuksien mukaan,
ottaen huomioon alueelliset näkökohdat.
Ideologinen huuhaa lopetettava.
Osaamisen kaupallistamisen ja akateemisen yrittäjyyden pullonkaulat on avattava.
Huomio tieteen, teknologian ja innovaatioympäristön haasteisiin,
teknillistä ja luonnontieteellistä osaamista vaalittava.
Alumniverkostoja
ja ulkopuolista rahoitusta tulee kehittää.
Koulutusvientiä on edistettävä.
EU/ETA-alueen ulkopuolelta tulevien opiskelijoiden lukukausimaksujen pitää vastata vähintään todellisia kustannuksia.
Yliopistoja tulee kehittää sivistysyliopistomallin perusteella.
Sen mukaan yliopistojen keskeinen tehtävä on kasvattaa kriittiseen ja analyyttiseen ajatteluun.
Suomalainen yliopistokoulutus on varsin tasokasta, mutta kehitettävää riittää ja kaikkiaan korkeakoulusektori tarvitsee piristysruisketta ja uutta dynamiikkaa.
Järjestelmässä on myös merkittäviä epäkohtia, joihin tulee puuttua.
Suomalaisen yliopistojärjestelmän suoma akateeminen vapaus on suuri voimavara, mikä oikein käytettynä antaa mahdollisuuksia henkilökohtaisten kiinnostuksen kohteiden monipuoliseen ja poikkitieteelliseen kehittämiseen.
Koulutusjärjestelmä tulee nähdä työkalupakkina, jota kukin käyttää omien taitojensa kehittämiseen, vastaamaan henkilökohtaisia mieltymyksiä ja tulevaisuuden työelämän tarpeita.
Tätä perinnettä tulee vaalia,
mutta samaan aikaan opiskelijoilta on edellytettävä vastuuta ja kypsyyttä.
Valmistumisen lykkääntyminen tarkoittaa monesti toimeentulon ongelmia ja lykkäystä perheen perustamiseen.
Opintotukijärjestelmän pitää rohkaista kohtuuaikaiseen valmistumiseen
ja tukea maksaa aikaisempaa enemmän suoritettujen opintopisteiden eikä opiskeluajan perusteella.
Säästöjä syntyy myös, kun opiskelijat valmistuvat omasta tahdostaan nopeammin ja siirtyvät ripeämmin työelämään.
Kohtuulliset työnteot eivät saa vaikuttaa opintotukeen lainkaan
ja vasta merkittäviä ansioita tekevien kohdalla opintotuki on syytä leikata pois.
Laadukkaalle tutkimukselle on tarjottava riittävä ja vakaa rahoitus pitkäjänteisesti,
ja tieteen vapaus on turvattava.
Vaikka korkeakoulujen autonomiasta pidetään kiinni, vahvuusalueiden koordinointia tarvitaan.
Koulutuskentän selviä päällekkäisyyksiä tulee purkaa
ja synergiaetuja käyttää tehokkaammin,
ottaen huomion alueelliset näkökohdat.
Erilaisia itsensä työllistämiseen tarkoitettuja puuhaprojekteja
ja ideologisesti värittynyttä huuhaata on karsittava.
Väitöskirjojen tasoon on kiinnitettävä huomiota.
Suomen kielen pitää säilyä tieteen ja tutkimuksen kielenä.
Ylioppilaskuntien pakkojäsenyys on poistettava.
Akateemista nurkkakuntaisuutta tulee kitkeä.
Sitä ilmenee muun muassa nepotistisissa henkilövalinnoissa, yksiulotteista akateemista urapolkua tukevissa rekrytointi- ja rahoituskäytännöissä, byrokratian ehdoin toteutetussa organisaatiosuunnittelussa sekä koulutustarjonnan tarpeettomissa päällekkäisyyksissä.
Myös suomalainen julkinen keskustelu ja poliittinen päätöksenteko kaipaavat tuekseen laajempaa näkökulmien ja asiantuntijoiden kirjoa,
sekä vahvempaa tieteellistä analyysiä ja vuorovaikutusta.
Yliopistoja ei tule kehittää ensisijaisesti elinkeinoelämän ehdoilla,
mutta niiden on kohdattava myös talouselämän tarpeet paremmin.
Positiivisista kehitysaskeleista huolimatta akateeminen yrittäjyys on Suomessa yhä liian ohutta.
Myös henkilöstön parempi kierto akateemisen ja yritysmaailman välillä edistäisi opetuksen ja tutkimuksen käytännönläheisyyttä ja vaikuttavuutta sekä elinkeinoelämän asiantuntemusta.
Korkeakoulujen ja yritysten yhteistyöhön
ja osaamisen kaupallistamiseen on panostettava.
Innovaatioiden ja tuotekehityksen toimintaympäristö tulee muuttumaan nopeasti globaalin kehityksen myötä.
Vahvuuksista huolimatta Suomella on tutkimuksen ja kehitystoiminnan hyödyntämisessä kuitenkin puutteita, joita pitää paikata.
Korkeakoulujen innovaatioympäristöä voidaan kehittää ottaen mallia muun muassa anglosaksisten maiden yliopistojen kampuksilta.
Vastakkainasettelusta perustieteiden ja soveltavien tieteiden välillä olisi korkea aika päästä eroon ja tarkastella koulutus-, tutkimus- ja innovaatiosysteemiä kokonaisuutena.
Vahva teknillinen ja luonnontieteellinen osaamispohja on kriittistä elinkeinoelämän uudistumisessa, erityisesti tieteen ja teknologian murroskohdissa sekä nykyisessä nopeasti kehittyvässä ja monimutkaistuvassa kansainvälisessä kilpailuasetelmassa.
Ensi vaalikaudella huomio tulee kiinnittää nimenomaan tieteen, teknologian ja innovointiympäristön haasteisiin.
Korkeakoulujen rahoituspohjan laajentaminen on tarpeen.
Korkeakouluja tulee kannustaa ulkopuolisten rahoituskanavien käyttämiseen
sekä pitkäjänteiseen alumniverkostojen rakentamiseen.
Nämä toimivat myös mentorointiverkostoina ja kontakteina työelämään.
Ainakin osalle korkeakouluista valtionrahoitusta olisi myönnettävä suoran budjettirahoituksen sijaan myös pitkäjänteisempänä pääomituksena, jonka tuottoa korkeakoulut käyttävät toimintansa rahoittamiseen.
Koulutusvientiä on kannustettava huomattavasti enemmän valtiohallinnon taholta.
Suomi tuli mukaan koulutusvientimarkkinoille vasta jälkijunassa, ja monia mahdollisuuksia jäi hyödyntämättä siitä etulyöntiasemasta, joka Suomella oli koulutuksen kärkimaana vielä vuosituhannen vaihteen tienoilla.
Nyt tätä eroa on kurottava umpeen määrätietoisesti ja hankittava osuuksia kovemmassa kilpailutilanteessa.
Koulutusvientimarkkinat ovat kuitenkin valtavat ja erittäin nopeasti kehittyvät, ja suomalaisilla toimijoilla olisi niillä paljon potentiaalia.
EU/ETA-alueen ulkopuolelta tuleville opiskelijoille asetetut lukukausimaksut ovat olleet tärkeä askel.
Näin yliopistoille ja ammattikorkeakouluille saadaan tuloja
sekä samalla taloudellisia ajureita ja laatumittareita.
Lukukausimaksut pitää asettaa vastaamaan vähintään todellisia kustannuksia.
VAPAAN SIVISTYÖN MERKITYSTÄ TULEE VAHVISTAA
Kansanopistojen, kansalais- ja työväenopistojen, opintokeskusten, kesäyliopistojen sekä vastaavien merkitys korostuu osaamisen ja henkisen vireyden ylläpitäjänä ja vahvistajana.
Vapaata sivistystyötä tekevien oppilaitosten roolia on hyödyllistä kasvattaa,
samalla kun aikuiskoulutusta uudistetaan kokonaisuutena elinikäisen oppimisen lähtökohdista.
Kansalaisyhteiskuntaan osallistumiseen tulee kannustaa.
Kansanopistojen, kansalais- ja työväenopistojen, kesäyliopistojen sekä vastaavien toiminta kohtaa vuosittain miljoona kansalaista.
Niillä on ollut suuri vaikutus suomalaisen koulutusmenestyksen luomisessa.
Erityisesti taloudellisesti vaikeina aikoina vapaan sivistystyön merkitys korostuu henkisen vireyden ylläpitäjänä ja vahvistajana.
Vapaata sivistystyötä tekeviä oppilaitoksia on hyödyllistä käyttää entistä enemmän monimuotoista erikois- ja täydennyskoulutusta järjestävinä koulutuspaikkoina.
Myös yhteistyötä aikuiskoulutuskeskusten kanssa tulee lisätä.
Yleensäkin vapaan sivistystyön roolia voidaan kasvattaa ja sovitella paremmin yhteen osaksi laajempaa koulutuskenttää, kun aikuiskoulutusta tullaan uudistamaan kokonaisuutena.
Erilaisiin pienimuotoisiin järjestöihin, harrastustoimiin ja yleensäkin kansalaisyhteiskuntaan osallistumiseen tulee kannustaa.
Kirjastot ja kansalaisopistot toimivat helposti saavutettavan harrastus- ja sivistystoiminnan monipuolisina keskuksina.
ELINIKÄISTÄ OPPIMISTA – AIKUISKOULUTUS UUDISTETTAVA
Työelämän murroksen ja teknologisen kehityksen myötä osaamistarpeet muuttuvat yhä nopeammin.
Yhteiskunnan on pystyttävä tukemaan oppimista entistä paremmin koko työuran ajan.
Lähtökohdaksi tulee ottaa elinikäinen oppiminen,
ja siksi aikuiskoulutuksen uudistaminen on nostettava kokonaisuutena seuraavan hallituskauden yhdeksi keskeisimmäksi kehittämiskohteeksi.
Käsillä on syvempi murros, joka vaatii paljon sekä yhteiskunnalta että yksilöltä.
Haasteisiin pitää tarttua, mutta kaikkiin kysymyksiin siitä ”miten”, ei ole vielä vastauksia.
Selvää kuitenkin on, että tarvitaan kokonaisuudistus, joka koskee kaikkia koulutuksen asteita ja joka yhdistyy vahvasti elinkeino- ja työllisyyspoliittisiin näkökulmiin.
Aikuiskoulutuksen näkökulmasta pirstoutunutta koulutussektoria on yhtenäistettävä, niin että se mahdollistaa osaamisen kehittämisen joustavasti yksilöllisiin tarpeisiin,
sekä koulutustarpeet yhteiskuntaa ravistelevissa laajemmissa rakennemuutoksissa.
Aikuiskoulutuksen tukiviidakkoa kaikkine kannustinloukkuineen on myös uudistettava ja selkeytettävä.
Suuri haaste elinikäisen oppimisen kehittämisessä on se, että heikoimmalla koulutuspohjalla olevat henkilöt ovat usein vähemmän aktiivisia kehittämään omaa osaamistaan, vaikka tarve olisi suuri.
Tähän täytyy kiinnittää erityistä huomiota, jotta voisimme välttää koulutuksen ja työelämän tarpeetonta eriarvoistumista.
Perussuomalainen koulutuspoliittinen ohjelma on rakennettu siten, että sen toimenpide-ehdotukset eri tasoilla palvelevat elinikäisen oppimisen päämäärää.
Suomalaisella koulutuskulttuurilla on monia vahvuuksia, jotka antavat hyvän lähtökohdan vastata käsillä olevaan murrokseen ja yhä vaativampiin osaamistarpeisiin.
KOULUTUKSEN TARJONTAAN JA TAVOITTEISIIN JÄRKEÄ
Huomiota on kiinnitettävä laajemmin koulutussuunnitteluun, joka on vääristynyt monien alojen sisäänottojen suhteen.
On aloja, joilla sisäänotot ovat yhteiskunnan tarpeita ajatellen liian pieniä.
Toisaalta taas monille trendialoille on hakeutunut liian paljon ihmisiä työelämän tarpeisiin nähden, ja samalla myös laatukriteerit ovat kokeneet inflaation.
Nykykäytännöt aiheuttavat monenlaisia vinoutumia.
Esimerkiksi maahanmuuttajia ohjataan stereotypioiden perusteella tietyille aloille, kuten lähihoitajakoulutukseen.
Tämä johtaa siihen, että kouluissa opiskelee tosiasiassa alalle sopimattomia ihmisiä.
Aktiivimallissa ja uudessa omaehtoisessa koulutuksen mallissa puolestaan näyttää olevan vain tärkeää, että opiskelua tehdään opiskelun vuoksi; opinnoilla ei enää tarvitse olla mitään tekemistä työllistymisen helpottumisen kanssa.
Tämä käytäntö lähinnä tukee koulutus- ja kotouttamisbisneksiä.
Myös niin sanotun osaamisvaihtotaseen heikentyminen aiheuttaa huolta.
Kyse ei ole ainoastaan siitä, että maasta poistuu osaajia esimerkiksi korkean verotuksen vuoksi, vaan myös siitä, että tilalle tulee matalasti koulutettua ja heikosti yhteiskuntaamme sopeutuvaa väkeä, joka ohjataan vuosia kestäviin kotouttamisohjelmiin heikoin tuloksin.
Tämä on järjetöntä paitsi oman nuorisomme kannalta, myös tulevaisuuden osaamistarpeita ajatellen.
Varsinkin kun digitalisaatio, kehittynyt automatisaatio ja tekoäly tulevat myllertämään erityisesti suorittavan tason työpaikkoja.
Perussuomalaisten mielestä koulutustarjontaa on uudistettava vastaamaan yhteiskunnan todellisia tarpeita.
Tempoilua on vältettävä  ja koulutusuudistukset on ajateltava pitkäjänteisesti suomalaisen yhteiskunnan näkökohdista käsin.
OPINTOSOSIAALISET EDUT
Opintotukea maksettava aikaisempaa enemmän suoritettujen opintopisteiden kuin opiskeluajan perusteella.
Kohtuullinen työnteko ei saa vaikuttaa lainkaan opintotukeen.
Toisen asteen opiskelijoiden koulumatkatukea kehitettävä.
Koulutuksen tasa-arvosta on huolehdittava kohdistamalla täsmätoimin resursseja vähävaraisille, muun muassa koulukirjojen hankintaan.
Huippu-urheilijoiden tukiin
ja opiskeluun joustavuutta.
Aikuiskoulutuksen tukijärjestelmiä on uudelleenarvioitava kokonaisvaltaisesti.
PERUSSUOMALAINEN SOSIAALIPOLITIIKKA
Kyse on perusasioista ja niiden turvaamisesta – arvovalinnoista, joissa suomalainen ja suomalaisten hyvinvointi on etusijalla.
Meillä on mahdollisuus ja varaa kattavaan hyvinvointivaltioon,
kunhan se pidetään rajattuna eikä avoimena koko maailmalle.
Resurssimme pitää kohdentaa entistä tarkemmin oleellisiin kohteisiin.
Näitä ovat suomalaiset vähäosaiset, vanhukset, lapsiperheet, sairaat ja vammaiset.
Hyvinvointivaltio takaisin!
PERUSSUOMALAINEN SOSIAALIPOLITIIKKA ON REILUA JA KOTIMAISTA
Perussuomalaisten mielestä parasta sosiaaliturvaa on sellainen politiikka, joka luo työtä
ja mahdollisuuksia ihmisille elää omaa elämäänsä.
Vaikka työllisyys-, yritys- ja elinkeinopolitiikkaa tai asumisen, liikkumisen ja ympäristön verotusta ja säätelyä ei useinkaan lasketa mukaan sosiaalipolitiikkaan, ovat ne kaikki tekijöitä, jotka vaikuttavat siihen, miten tavallinen ihminen voi maassamme elää ja tulla toimeen.
Myös maahanmuutto, suoraan kulujensa mutta myös esimerkiksi halpamarkkinoiden tietoisen tuottamisen kautta, heikentää suomalaisten mahdollisuuksia tulla toimeen.
Järjestelmän ylläpitäminen edellyttää, että Suomen työllisyysaste saadaan korkeammaksi.
Sitä ei kuitenkaan pidä tehdä hinnalla millä hyvänsä – esimerkiksi sellaisten työpaikkojen lisääminen, joista saatavalla palkalla ei voi tulla toimeen ilman merkittäviä tulonsiirtoja, ei ole kannatettavaa.
Toisaalta perussuomalaiset kannattaa valtiokoneiston pöhöttymistä laskevaa politiikkaa, mikä tarkoittaa muun muassa sitä, että yhteiskunnan tulee huolehtia verorahoilla vain oleellisista asioista eikä holhota kansalaisten elämää turhanpäiväisesti.
Järjestelmän ylläpitäminen edellyttää myös sitä, että sen uskotaan kohtelevan ihmisiä oikeudenmukaisesti ja reilusti.
Perussuomalaiset maksavat kohtuullisia veroja mielellään, kunhan ne käytetään järkevästi ja reilusti.
Perussuomalaisten mielestä on oikeudenmukaista, että suomalainen sosiaalipolitiikka on tarkoitettu suomalaisille.
Maailmanparantaminen
tai tänne saapuvien maahanmuuttajien asema eivät voi mennä tämän asian edelle.
Meillä ei ole siihen varaa, mutta ei myöskään moraalista velvollisuutta.
Perussuomalaisen sosiaalipolitiikan ensimmäinen ja tärkein periaate on siis sama kuin muillakin sektoreilla: suomalaisten veroeurot tulee käyttää suomalaisten hyväksi.
Tätä tarkoitamme sisäisellä solidaarisuudella.
Lisää autettavia maahamme ei tule haalia.
Toinen periaate liittyy priorisointiin ja oikeudenmukaisuuteen: koska työtä tekevien ja veroja maksavien kansalaisten osuus suhteessa muihin pienenee ikääntymisen ja heikon syntyvyyden vuoksi, täytyy resurssit kohdentaa entistä tarkemmin oleellisiin kohteisiin.
Näitä ovat suomalaiset vähäosaiset, vanhukset, lapsiperheet, sairaat ja vammaiset.
SUOMALAISTEN HYVINVOINTI JOUTUI MAAHANMUUTON ANSAAN
Suomalaisessa sosiaalipolitiikassa yhä merkittävämmän taloudellisen ja oikeudenmukaisuuteen liittyvän ongelman muodostaa maahanmuutto.
Perussuomalaiseen ymmärrykseen ei mahdu, että maahan muuttanut, sosiaaliturvalla elävä henkilö saa saman verran – tai maahanmuuttostatuksestaan riippuen jopa enemmän – sosiaalitukia ja palveluita kuin suomalainen.
Erityisen räikeäksi asia käy, kun puhumme eläkkeensaajista.
Perussuomalaisten mielestä ikänsä maassa eläneen, töitä tehneen ja lapsia kasvattaneen suomalaisen pitää mennä maahanmuuttajan edelle.
Samalla kun kotouttamisrahaa pannaan maahanmuuttajalähiöihin, vuosikymmenet veroja maksaneen suomalaisen palvelut heikkenevät.
Samalla kun maahanmuuttajan lapset pitää saada päiväkotiin, jotta tapahtuisi kotoutumista, myös suomalaisen perheen mahdollisuuksia hoitaa lastaan kotona heikennetään.
Jotta pitkäaikaistyötön maahanmuuttaja saadaan tukityöllistettyä, myös suomalaista rakennustyömiestä, joka on työtön siksi, että maahanmuuttajat saivat hänen työnsä, pitää kepittää ja aktivoida.
Hyvinvointivaltio ja säädellyt työmarkkinat eivät voi toteutua avoimen maahanmuuton maailmassa, riippumatta siitä, puhummeko turvapaikanhakijoista vai kehitysmaista saapuvasta työperustaisesta maahanmuutosta.
Hyvinvointimme on tippunut maahanmuuttoansaan.
Koska emme voi korjata kaikkien maailman ihmisten – joilla on tämänhetkisen maahanmuuttopolitiikkamme vallitessa mahdollisuus tulla Suomeen – hyvinvointia, oikeiston mielestä meidän ei tule korjata kenenkään hyvinvointia.
Tässä näkemyksessä Suomessa pärjää vain hyväosainen, joka osaa väistellä raadollisen maailman, globalisaation ja maahanmuuton aiheuttamia karikoita – ja ehkä jopa taloudellisesti hyötyä niistä.
Vasemmiston mielestä sama ansa tarkoittaa sitä, että maksajien pitää koko ajan maksaa enemmän, koska kaikkien huono-osaisten hyvinvointia pitää korjata koko ajan yhä enemmän.
Rajan yli tulee uusia huono-osaisia, jotka vasemmisto haluaa ottaa mukaan autettaviensa joukkoon.
Keskiluokka verotetaan kuivaksi, ja lopulta maksajat loppuvat.
Tässä näkemyksessä kaikilla on oikeus saada, mutta harvalla on velvollisuus maksaa.
Perussuomalaiset eroaa sekä oikeiston että vasemmiston näkemyksestä.
Me haluamme korostaa, että mitä enemmän maahanmuuttoa, sitä mahdottomammaksi käy ylläpitää hyvää sosiaaliturvaa, hyviä työehtoja ja hyvää palkkakehitystä.
Maksajat eivät riitä, saajia on yhä enemmän.
Suomalaiselle veronmaksajalle maahanmuutto maksaa koko ajan yhä enemmän, niin suorien kuin epäsuorien kustannusten kautta.
Eniten kärsivät huono-osaiset suomalaiset, sitten keskiluokka,
mutta lopulta ansa osuu kaikkiin.
Maahanmuuton kiihdyttämä hyvinvointijärjestelmien jakautuminen on saatava kuriin.
Kuten perussuomalaisten maahanmuuttopoliittisesta ohjelmasta ilmenee, ensisijainen vaatimuksemme on saada Suomelle haitallinen maahanmuutto loppumaan kokonaan.
Toissijaisesti vaadimme, että hyvinvointijärjestelmäämme tulee uudistaa niin, että suomalainen menee maahanmuuttajan edelle.
Mikäli tämä edellyttää perustuslain muutosta ja/tai puuttumista EU-tason säätelyyn, meidän tulee tehdä näin.
Maahanmuuttajien sosiaaliturvan heikentäminen vähentää jo itsessään maahanmuuttoa puuttuessaan vetotekijöihin.
HYVINVOINTIVALTIO TAKAISIN
Laadukas hyvinvointivaltio tapasi olla suomalaisille ylpeydenaihe.
Globaalissa mittakaavassa se on toki korkeatasoinen edelleen, mutta liian monien ihmisten kohdalla se ei enää onnistu tehtävässään – varsinkaan kun otetaan huomioon Suomen korkea veroaste ja suuri julkinen sektori.
Mihin rahat oikein menevät, kun päivittäin saamme lukea turvaverkoista tipahtaneista vanhuksista ja lapsista, leipäjonoista ja kasvavasta pahoinvoinnista?
Hyvinvointiyhteiskuntamme, kuten moni muukin asia Suomessa, on alkanut jakaantua ja eriarvoistua yhä kiihtyvällä tahdilla – toisilla on, toisilla ei.
Maksamme edelleen myös 1990-luvun laman jälkeisiä ylisukupolvisia syrjäytymisen laskuja.
2000-luvun lamassa tipahti myös moni keskiluokkainen.
Toisaalta useimmat päätöksentekijät tuntuvat nimenomaan haluavan maahan lisää huono-osaisuutta, luokkaeroja ja sosiaaliturvan varassa eläviä ihmisiä kannattaessaan meille haitallista maahanmuuttoa.
Perussuomalaiseen logiikkaan tämä ei mahdu lainkaan.
Suomalainen sosiaalipolitiikka on tarkoitettu suomalaisille – tukemaan tavallisia ihmisiä elämään hyvää elämää ja auttamaan niitä, jotka eivät siihen itse pysty.
Yhä useampi keskituloinen valitsee tai on pakotettu hakemaan palveluja yksityiseltä sektorilta, jolloin julkinen puoli jää yhä enemmän niille, joilla ei ole muuta vaihtoehtoa.
Toisaalta kaksinkertainen palveluista maksaminen, ensin verojen, sitten yksityisen maksujen kautta, nakertaa järjestelmämme perusperiaatteita.
Myös alueellisesti Suomessa on suuria eroja hyvinvointivaltion palveluiden saatavuudessa.
Järjestelmämme vakavimmat ongelmat liittyvät siihen, että työtä tekevien ja veroja maksavien kansalaisten osuus suhteessa muihin pienenee huolestuttavalla tavalla.
Osin tähän vaikuttaa ikääntyminen ja kasvava eläkeläisten osuus, osin muutokset työmarkkinoilla ja väestöpohjassa – erityisesti maahanmuutto.
Ilman kakuntekijöiden määrän lisääntymistä meillä ei ole tarpeeksi kakkua jaettavaksi.
Veronmaksu- ja työhalukkuuden ylläpitäminen,
oikeudenmukaisuuden kokemukset
ja sisäinen solidaarisuus ovat välttämättömiä tekijöitä suomalaisen hyvinvointivaltion taustalla.
Perussuomalaisten mukaan kyse on perusasioista ja niiden turvaamisesta – arvovalinnoista, joissa suomalainen ja suomalaisten hyvinvointi on etusijalla.
Meillä on mahdollisuus ja varaa kattavaan hyvinvointivaltioon,
kunhan se pidetään rajattuna eikä avoimena koko maailmalle.
Lisäksi peräänkuulutamme vastuuntuntoisten kansalaisten omia toimia itsensä ja läheistensä hyvinvoinnin eteen.
Emme halua hyvinvointivaltiota, joka holhoaa.
Valtion ei ole tarkoitus huolehtia kuin tietyistä asioista – mutta niistä se voi nähdäksemme huolehtia hyvin.
Se hyvinvointivaltio, jota me kaipaamme, on Suomi, jossa on työtä
ja turvaverkkoja: Sairastunut ihminen pääsee lääkäriin ja saa hoitoa eikä jää jonottamaan ”palveluintegraatiota” kielitaidottoman lääkärin katseen alle.
Lapsiperhe, joka on uupunut, saa kodinhoitajan muutamaksi tunniksi auttamaan,
mutta ei ulkoista koko vanhemmuutta kunnan sosiaalitoimen projekteille.
Päiväkodit toimivat ja ovat turvallisia,
vanhukset saavat hoitokodeissa kunnon ruokaa ja heille tarjotaan kunniallinen loppuelämä.
Vammaiset eivät ole myytävänä vähiten tarjoavalle firmalle.
Kukaan ei joudu käymään koulua tai työskentelemään sairauksia aiheuttavissa rakennuksissa.
Opettajan ei tarvitse koulussa olla sosiaalityöntekijä vaan opettaja.
Haluamme hyvinvointivaltion, jossa maahanmuutto ei luo turvattomuutta ja rasita kustannuksiltaan jokaista suomalaisille tarkoitetun hyvinvoinnin sektoria.
Perussuomalaiset haluaa sosiaalipolitiikassa huomion perusasioihin, suomalaisiin, vastuuta kantaviin yksilöihin, toimiviin yhteisöihin ja järkevään politiikkaan – me haluamme hyvinvointivaltion takaisin!
SOSIAALI- JA TERVEYSPALVELUISSA HUOMIO PERUSASIOIHIN
Soteuudistus, bisnes ja poliittiset lehmänkaupat
Vuosikaudet valmisteltu sosiaali- ja terveyspalveluiden uudistus on surullinen lehti suomalaisessa sosiaalipolitiikassa.
Tätä ohjelmaa kirjoitettaessa ei edelleenkään ole selvää, tuleeko soteuudistus ja millaisena.
Joka tapauksessa hallitus on siirtynyt aimo harppauksia pois alkuperäisistä suunnitelmista, joita myös perussuomalaiset oli laatimassa.
Niiden mukaan ensin oli määrä hoitaa kuntoon julkinen puoli ja rakenteet,
ja vasta sitten lisätä valinnanvapautta.
Hallituksen soteuudistusta tehdään nimenomaan valinnanvapaus edellä – eli veronmaksajien rahat halutaan siirtää suuryrityksille, samalla kun julkinen terveydenhoitomme kuristetaan henkihieveriin.
Uudistuksen matkan varrella mukaan on tullut yhä enemmän hallituspuolueiden omiin päämääriin ja poliittisiin lehmänkauppoihin liittyviä tavoitteita.
Se, miksi uudistus on ylipäätänsä koettu välttämättömäksi, on unohtunut.
Hallituspuolueiden poliittisesta röyhkeydestä kärsii tavallinen kansalainen.
Perusterveydenhuollon ongelmat eivät korjaannu; jonot siirtyvät korkeintaan toiseen paikkaan.
Järjestelmän kestävyys ei ole parantunut lainkaan
eikä kustannustehokkuudesta voida edes puhua, kun koko uudistuksen suunnittelukin syö koko ajan enemmän rahaa.
Konsulttien lisäksi asiassa voittavat juristit ja kaikenlaiset byrokraatit.
Asiantuntijoiden mukaan uudistus ei kavenna väestöryhmien välisiä tai alueellisia terveyseroja
eikä sujuvoita sairauksien hoidattamista.
Se ei myöskään hidasta kustannusten nousua vaan todennäköisesti päinvastoin.
Kansainvälisten vertailujen mukaan Suomen sotemenot eivät ole poikkeuksellisen korkeat, varsinkaan erikoissairaanhoidon osalta, joka toimii muutenkin erittäin hyvin.
Pahimmat skenaariot koskevat koko julkisen terveydenhuollon rapautumista ja esimerkiksi suomalaisen korkealaatuisen erikoissairaanhoidon heikkenemistä.
Perussuomalaisten mielestä tärkeintä on korjata ongelmat perusterveydenhuollossa,
pitkissä jonoissa
ja hoidon saatavuudessa.
Tärkeintä on päästä lääkärille tai muun palvelun piiriin
ja saada riittävän nopeasti hyvää hoitoa ja apua.
Hallituksen ajama uudistus pahentaa tätä perusongelmaa etenkin suurten kaupunkien ulkopuolella.
Toisaalta uudistus romuttaisi myös sen osan järjestelmää, joka nytkin toimii.
Merkittävä ongelma on resurssien puute perusterveydenhuollossa.
Se ei ratkea siirtämällä rahaa paikasta toiseen tai sähköistämällä palveluita tai antamalla kaikelle mahdollisimman koukeroinen byrokraattinen nimi.
Perusterveydenhuolto tarvitsee lisää rahaa.
On utopistista kuvitella, että markkinoita vapauttamalla päästäisiin tilanteeseen, jossa myös ei-työssäkäyvät suomalaiset pääsisivät yhtä nopeasti korkealaatuisen hoidon pariin kuin 1,8 miljoona työterveyshuollon asiakasta.
Valinnanvapauden kannattajat väittävät, että kunhan saadaan tarpeeksi yksityisiä palveluntuottajia markkinoille, kenenkään ei tarvitse käydä terveyskeskusten ”räkäpoleilla” – tai että niitä ei enää sitten olisikaan.
Suomalaisten verorahoja ei tule siirtää monikansallisten suuryritysten taskuihin.
Yksityisen sektorin toimijoita ei tietenkään ideologisesti pidä pelätä,
mutta koko suomalaista järjestelmää ei saa rakentaa niiden varaan.
Erityisesti pienten ja keskisuurten yritysten läsnäolo eli hallittu valinnanvapaus perusterveydenhuollossa julkisten toimijoiden rinnalla on kannatettava asia.
Sosiaali- ja terveydenhuoltoa tulee rakentaa kansalaisten hyvinvoinnin ja kansanterveyden edistämisen lähtökohdista, ei suuryritysten, poliittisten puolueiden tai muiden eturyhmien.
Terveyserojen tasoittaminen, yhdenvertaisuuden
ja asiakaslähtöisyyden parantaminen
sekä taloudellisesti kestävän järjestelmän rakentaminen voidaan tehdä ainoastaan niin, että nämä tavoitteet otetaan riittävän vakavasti
eikä niitä alisteta puolueiden oman edun tavoittelulle.
Perussuomalaisten erityinen huoli koskee yhä kärjistyvää alueellista epätasa-arvoa.
Vaikka uudistuksen myötä helsinkiläinen pääsisi entistä nopeammin hoidattamaan yskäänsä paikalliseen sotekeskukseen, on maakunnissa ja syrjäseuduilla hoidon saaminen yhä vaikeampaa.
Jo nyt lääkärivaje on pahimmillaan Kainuussa ja Savossa.
Soteuudistuksen rinnalla toteutetaan useita harvempaan asuttujen alueiden kurjistamistoimenpiteitä.
Vaikka ei ole realistista vaatia lähipalveluja kaikkialle maahan, edellytämme kuitenkin koko maan pitämistä asumiskelpoisena.
Tämä tarkoittaa sitä, että palveluiden piiriin pääseminen ei ole ylitsepääsemättömän vaikeaa.
Kierre, jossa ihmiset, palvelut ja työpaikat siirtyvät kaikki suuriin kaupunkeihin ja Etelä-Suomeen, ei ole kannatettavaa.
Terveysmarkkinoilla on jo pitkään ollut käynnissä uusjako, joka pitkälti jää voimaan riippumatta siitä, saadaanko soteuudistus nyt maaliin vai ei.
Yksityisten yritysten liikevaihdot kasvavat siksikin, että useat kunnat ovat paniikkiratkaisuina ulkoistaneet niille koko terveys- ja monet muutkin palvelunsa.
Huomio kansanterveyteen ja ennaltaehkäisyyn
Perussuomalaisten mielestä sosiaali- ja terveyspalveluissa on myös panostettava ennakoivaan hoitoon ja puuttumiseen eikä odotettava toimenpiteitä niin kauan, että joudutaan hoitamaan sairautta tai merkittäviä ongelmia.
Ennakoivaan hoitoon ja terveyden edistämiseen keskittyvä malli tulee edullisemmaksi ja on tietysti inhimillisempi.
Ennakoivuus tukee myös ihmisen vastuuta omasta hyvinvoinnistaan.
Valtion tulee tukea kansalaisen vastuunkantoa omasta terveydestään.
Ihmiset ovat yleensä oman elämänsä parhaita konsultteja, joten heitä on syytä kuunnella.
Tällä on merkitystä erityisesti siksi, että on arvioitu, että varsinaiset terveyspalvelut vaikuttavat ainoastaan noin yhden kymmenesosan verran ihmisen hyvinvointiin, kun taas elintapojen merkitys on neljä kertaa suurempi.
Niin sanottujen elintapasairauksien ehkäisyllä on mahdollista saavuttaa merkittäviä säästöjä – ja tietysti lisää ja parempaa elämää.
Terveyserojen kiihtyminen – toiset ovat yhä terveempiä, toiset sairaampia – pitää valitettavasti sisällään sen, että huono-osaisille kasautuu useita erilaisia terveysongelmia ja vaivoja, jolloin elämänhallinta ja esimerkiksi terveelliset elämäntavat saattavat muodostua mahdottomiksi ylläpitää.
Terveyden ja hyvinvoinnin omaehtoiseen toteuttamiseen pitäisi kuitenkin kannustaa ja tarjota yksilölle mahdollisuuksia vaikuttaa omaan elämäänsä.
Oikein ajoitettu apu voi nostaa ihmisen pahimmasta.
Hyvinvointivaltio edellyttää yksilöitä, jotka haluavat vaikuttavat omaan elämäänsä.
Lääkäreiden ja muun henkilökunnan asema
Lääketieteen ja sosiaali- ja terveydenhuollon alan koulutusmäärien täytyy läheisesti seurata tarvetta.
Tämä ei kuitenkaan saa tarkoittaa sitä, että esimerkiksi lähihoitajakoulutusta käytetään työttömyyden ja maahanmuuton tilastojen siivousvälineenä.
Kaikista ei ole lähihoitajiksi.
Haluamme sosiaali- ja terveydenhuoltoalalle soveltuvuuskokeet.
Kutistuvan syntyvyyden maassamme suuret ikäluokat eivät ole eläkkeellä ja hoitolaitoksissa ikuisesti, joten emme tule aina tarvitsemaan niin paljon lähihoitajia.
Valtion tulee kyetä arvioimaan työllisyystarpeita ja suhteuttaa koulutuspolitiikkansa tähän.
Vaadimme kaikille sosiaali- ja terveysalan työntekijöille riittävää ja käytännössä osoitettua suomen kielen taitoa.
Terveyskeskuslääkäri, joka ei ymmärrä potilaan kertomusta, tai sairaanhoitaja, joka ei osaa lukea lääkeannostusohjeita, ovat vakava uhka potilasturvallisuudelle.
Kielilainsäädäntömme asettuu naurunalaiseksi, mikäli suomenkielinen henkilö ei enää kotimaassaan tule peruspalveluissa ymmärretyksi omalla äidinkielellään.
Henkilöstön työhyvinvointi on äärimmäisen tärkeää myös hoivapalveluiden laadun kannalta.
Kohtuuttoman tehostamiskulttuurin sijaan tarvitaan aitoa panostamista henkilöstöön.
Lääkäri- ja muusta sosiaali- ja terveydenhuollon työntekijäpulasta puhutaan paljon, osin vääristävästi.
Julkisella sektorilla ongelma on ennen muuta resurssien puute – eli esimerkiksi liian vähän lääkärin paikkoja – ja täyttämättä jääneet vakanssit, erityisesti kaupunkien ulkopuolella.
Varsinainen lääkärivaje on 15 vuodessa lähes puolittunut, mutta samaan aikaan virkoja julkiselle puolelle ei ole lisätty.
Kansalaisista 41 prosenttia näkee ongelmia pääsyssä lääkärille.
Kunnilta menee suuria summia ostopalveluihin ja keikkalääkäreihin.
Sijaisilla hoidettujen lääkärin vakanssien osuus on kasvanut terveyskeskuksissa huomattavasti – nykyään jopa joka viides vakanssi hoidetaan sijaisilla.
Toisaalta esimerkiksi lastensuojelun kulut räjähtävät, kun perhepalveluista ja ennaltaehkäisystä säästetään, ja viimeisinä keinoina joudutaan turvautumaan huostaanottoihin.
Lääkäreiden oman edun mukaista on yhä enemmän siirtyä yksityiselle sektorille, jossa esimerkiksi työaikaan liittyvät kysymykset saattavat olla helpommin ratkaistavissa.
Erityisesti nuoret naislääkärit tekevät usein lyhyttä viikkoa, koska se kerran on taloudellisesti ja muuten mahdollista.
Yksityispraktiikoilla työskentely on yleensä myös muuten kannattavampaa.
Työterveyshuollon piirissä on huomattava osa kaikista Suomen lääkärihenkilövuosista, vaikka eniten ja vaikeimmin sairastetaan sen ulkopuolella.
Mikäli sote-uudistus toteutuu, lääkärivinouma tulee jyrkkenemään, kun julkisen puolen työvoimaa siirtyy yhä enemmän yksityisiin yrityksiin.
On odotettavissa, että työterveyshuolto loittonee entisestään ydintehtävästään eli ennaltaehkäisystä ja terveyden tukemisesta.
Perussuomalaiset kannattaa sitä, että jokainen Suomessa koulutuksensa saanut lääkäri velvoitettaisiin palvelemaan terveyskeskuksissa ennen mahdollisuutta siirtyä yksityiselle sektorille.
Lääketieteen koulutusta tulisi myös uudistaa niin, että pakollinen harjoittelu suoritettaisiin ensin yliopistosairaalassa ja sitten perusterveydenhuollossa.
Tällä voisi olla merkittäviä vaikutuksia alueellisesti kestävämpään lääkärien jakautumiseen.
Vastaavasti hoitohenkilökuntaa täytyy julkisella sektorilla olla riittävästi
ja työolot muutenkin inhimilliset, jotta pako yksityiselle sektorille saadaan loppumaan.
Hallituksen soteuudistus pahentaa tilannetta kaikilta osin.
Vakuutuslääkärien toimintaan puuttuminen
Perussuomalaiset on taistellut pitkään vakuutuslääkärien ylivaltaa vastaan.
Tällä hetkellä ei ole käytettävissä tahoa, joka olisi velvollinen antamaan vakuutusoikeudellisessa asiassa puolueettoman lääketieteellisen lausunnon tai joka antaisi sellaisen vapaaehtoisesti.
Pieni- ja keskituloiset ihmiset eivät pysty vastaamaan vakuutuslääkärien väitteisiin, koska se vaatisi asianajajan palkkaamista.
Perussuomalaisten mielestä vakuutusyhtiöiden korvaus- ja eläkepäätökset pitäisi tehdä lähtökohtaisesti vakuutetun oman lääkärin diagnoosin pohjalta.
Tällöin vakuutusyhtiöiden lääkäreillä ei enää olisi mahdollisuutta potilasta näkemättä evätä korvauksia, elleivät he kykenisi lääketieteellisin perustein todistamaan korvaushakemusta olennaisilta osin virheelliseksi.
Vakuutuslääkärien pitäisi muiden lääkärien tapaan joutua vannomaan, että he toimivat kunnian ja omantuntonsa kautta.
Heille pitäisi saattaa käänteinen todistustaakka, mikä tarkoittaa sitä, että vakuutuslääkärin olisi konkreettisesti tuotava esille, miksi hoitavan lääkärin lausunto on väärä.
Laittomasti maassa olevien terveys- ja sosiaalipalvelut
Useat kaupungit ovat tehneet päätöksen laajentaa laittomasti maassa oleville sosiaali- ja terveyspalveluita kattamaan kiireellisen hoidon lisäksi myös niin sanotut ”välttämättömät” palvelut eli käytännössä rokotukset ja minkä tahansa todetun sairauden tai tilan edellyttämän hoidon.
Tämä on paitsi kallista
myös vahingollista ja toimii houkuttimena niin turvapaikanhakijoille kuin yksinomaan hoitoon hakeutuville.
Laittomasti maassa olevien palveluiden lisäämisessä on kyse moralistisesta politiikasta, jonka hintalappu tulee olemaan valtava, puhumattakaan muista ikävistä seurauksista, kuten väestömme lisääntyvästä altistumisesta tartuntataudeille ja muille turvallisuusuhille.
Perussuomalaiset vastustaa laittomasti maassa olevien palveluiden lisäyksiä ja sosiaaliturvaa.
Laittomasti maassa olevat täytyy saada maasta pois, ei yhä syvemmälle järjestelmäämme ja veronmaksajan rasitteeksi.
Sosiaali- ja terveydenhuollon maksut
Hallituksen kaavailema soteuudistus nostaa hyvin todennäköisesti sekä sosiaali- ja terveydenhuollon kokonaiskustannuksia että palveluiden asiakasmaksuja, jotka muutenkin ovat Suomessa poikkeuksellisen korkeita.
Tämä on erityisen huolestuttavaa paljon sairastavien ja paljon palveluita tarvitsevien näkökulmasta, myös ikääntyneiden.
Yli 65-vuotiaiden maksuhäiriöt ovat kasvaneet viime aikoina merkittävästi.
Monet pienituloiset eivät kykene ostamaan kaikkia lääkkeitään, osa ihmisistä jättää lääkärillä käynnin väliin.
Hallituksen esityksen perusteella paljon palveluja käyttävien terveyskulut voivat nousta jopa satoja euroja vuodessa.
Perussuomalaiset vaatii maksukattojen ja omavastuuosuuksien kohtuullistamista
ja jaksottamista niin, että taakka ei kohdistu alkuvuoteen.
Tämä helpottaa erityisesti paljon kalliita lääkkeitä käyttävien ahdinkoa.
Lääkkeiden, asiakasmaksujen ja esimerkiksi matkakustannusten erillisiä maksukattoja tulee myös yhdistää.
TYÖLLISYYS NOUSUUN: ERILAISIA TOIMENPITEITÄ ERILAISILLE TYÖTTÖMILLE
Talouden nousukaudella työttömyys väheni nopeasti, mutta ei kuitenkaan niin paljon kuin olisi aiemman perusteella odottanut.
Hallituksen kovasti julistama työllisyysasteen nousu on pitkälti johtunut siitä, että pitkään työttömiä olleita on jäänyt eläkkeelle.
Toisaalta merkittävä osa uusista työpaikoista on ollut pätkäsuhteita ja osa-aikatyötä, jolloin ei ole lainkaan selvää, että saatu palkka riittää elämiseen.
Vaikka ihmiselle työ on merkityksellistä myös muista syistä kuin taloudellisesti, täytyy perussuomalaisten mielestä palkalla tulla toimeen.
Pelkkä työllisyysasteen tuijottaminen ei siis ole mielekästä – eikä myöskään sen nostaminen hinnalla millä hyvänsä.
Pitkäaikaistyöttömien määrä on edelleen korkealla.
Määrä kasvoi jyrkästi 1990-luvulla, ja kiihtyi jälleen 2000-luvun pitkään hivuttavan taantuman seurauksena.
Nyt monet merkit näyttävät taas siihen suuntaan, että talouden vire on heikentynyt.
Suomi sai nauttia nousukaudesta hyvin vähän aikaa.
Samaan aikaan maassamme puhutaan työvoimapulasta ja tarpeesta saada yhä enemmän maahanmuuttoa sitä paikkaamaan.
Maassa jo olevien maahanmuuttajien työllistämisessä on niin paljon tekemistä, että lisämaahanmuuton perusteleminen työvoimanäkökulmilla on yksinomaan järjetöntä.
Työntekoon
ja yrittämiseen tulee perussuomalaisten mielestä aina kannustaa,
mutta tätä ei tule tehdä tempputyöllistämisen, kepittävän ”aktivoinnin” tai muiden ihmisarvoa alentavien ja byrokratiaa ja kuluja lisäävien toimien kautta.
Hallituksen aktiivimallin ongelmat ovat käyneet selviksi: Alueilla, joilla ei ole työpaikkoja tai aina edes muutakaan työvoimapoliittista toimintaa, on vaikea saavuttaa aktiivisuusehtoja.
Aktiivimalli toimi ennemmin työttömyysturvan leikkurina kuin työhön kannustavana tai aktiivisuutta lisäävänä toimenpiteenä.
Lisäksi se nimenomaan lisäsi työttömyysturvan byrokratiaa, kun tavoitteen pitäisi olla päinvastainen.
Sen sijaan järkevällä kuntoutustoiminnalla voidaan säästää miljardeja
ja palauttaa vajaakuntoisia ihmisiä työmarkkinoille.
Työllä on ihmiselle laaja-alaista merkitystä taloudellisen toimeentulon lisäksi.
Syrjäytymisen ehkäisy säästää paitsi inhimillistä tuskaa myös yhteiskunnan resursseja.
Perussuomalaiset kannustaa käyttämään kuntoutuspalveluita myös työllisyysasteen nostamiseen.
Suomessa on valtavasti ihmisiä, jotka pienillä ponnistuksilla voitaisiin saada työllistymään.
Työkyvyttömyys maksaa kansantaloudelle vuosittain miljardeja euroja.
Vajaakuntoisten henkilöiden ”kepittäminen” aktiivimallin tai muun tapaan ei tuota mitään muuta kuin vahinkoa, byrokratiaa ja inhimillistä kärsimystä.
Työttömyysturvaa tulee sen sijaan uudistaa niin, että esimerkiksi ansiosidonnaisen viimeisellä kuukaudella tapahtuvaa merkittävää työpaikan vastaanottamisen tilastopiikkiä onnistutaan tasaamaan ja aientamaan.
Ylipäätänsä erilaiset aktiivisuuteen kannustavat toimet pitää tarkemmin suunnitella niiden kohteiden mukaisiksi.
Vajaakuntoisia ihmisiä ei saa nöyryyttää,
mutta mahdollisimman monille suomalaisille pitää löytää mielekästä tekemistä.
Työllistyminen avoimille markkinoille ei aina ole mahdollista, ja tällöin on syytä avoimesti miettiä muita vaihtoehtoja.
Mikäli tässäkin asiassa huolehtisimme pääasiassa suomalaisten vajaatyöllisten asioista, resursseja olisi käytössä paljon enemmän.
Yleisesti ottaen koulutus ja palkkatuettu työ avoimilla markkinoilla ovat parempi vaihtoehto kuin välityömarkkinoille ”työllistyminen”.
Mutta tällöin on pidettävä huoli, että palkkatuki ei tarjoa työnantajille vain halpaa työvoimaa, vaan että sillä on oikeasti eteenpäin puskeva vaikutus.
Lisäksi maahanmuutto on välttämätöntä ottaa huomioon: mikäli rajan yli on tarjolla loppumaton työnantajalle halvaksi tuleva reservi, koko järjestelmä menettää merkityksensä – ja ainoastaan maksaa veronmaksajalle yhä enemmän.
Toisaalta on selvää, että työkykyiset on saatava töihin.
Tällöin huomio kiinnittyy kuitenkin ennen muuta työpaikkoihin ja konkreettisiin mahdollisuuksiin työllistyä.
Koko Suomi ei voi valua pääkaupunkiseudulle.
Toisaalta kaupungeissa asumisen ja liikkumisen hinta saattaa olla työllistymisen esteenä.
Toimeentulotuen varassa olevan helsinkiläisen yksin asuvan vuokra maksetaan 675 euroon asti, ja sen päälle tulee perustoimeentulo 488 euroa eli yhteensä 1163 euroa.
On selvää, että matalapalkkainen työ kannattaa hänelle huonosti.
”Tuloero” täysin sosiaaliturvan varassa olevan ja matalapalkkaista työtä tekevän välillä on liian pieni.
Mitä enemmän maahan saapuu maahanmuuttoa, sitä vähemmän kannustavaksi työn vastaanottaminen suomalaisille muuttuu.
Mitä tulee työvoimapulaan, valtiolla tulee olla vastuu toteuttaa sellaista koulutuspolitiikkaa, että oikeilla aloilla on Suomessa oikea määrä koulutettuja ihmisiä.
Työmarkkinoiden rakennemuutokset, monien työpaikkojen häviäminen ja toisaalta uusien alojen mahdollisuudet täytyy ottaa huomioon.
Mikäli korkeakoulutettuja pitää patistaa kouluttautumaan lähihoitajiksi tai alkamaan ruokaläheteiksi, järjestelmässä on todella jotakin vialla.
Valtion velvollisuus sen sijaan ei ole tuottaa elinkeinoelämälle halpaa työvoimaa kehitysmaista.
Lasku maahanmuutosta lankeaa aina veronmaksajalle.
Perussuomalaisten mielestä raha pitää panna suomalaisten auttamiseen ja hyvinvointiin.
SYRJÄYTYMINEN, HUONOSTI VOIVAT NUORET JA HYVINVOINNIN ALAMÄKI
Luokkakierto ja sosiaalinen nousu ovat vähentyneet selvästi.
Pienituloisten ja vähän koulutettujen vanhempien lapsista tulee pienituloisia ja vähän koulutettuja, usein myös hyvin riippuvaisia sosiaaliturvasta.
Se hyvä, mitä Suomessa onnistuttiin tasa-arvoisen hyvinvoinnin saralla saavuttamaan, rapautuu kovaa vauhtia.
Tämä kuitenkin tuntuu kiinnostavan päättäjiä ainoastaan juhlapuheissa ja vaalien alla – muuten ilmiötä ei haluta todenmukaisesti tunnistaa.
Pelkkä lisärahan jakaminen loputtomiin kohteisiin ei ole perussuomalaisten näkökulmasta järkevää politiikkaa.
Se ainoastaan rakentaa yhä monimutkaisempaa ja kalliimpaa byrokratiaa, jonka pyörteisiin tavallinen ihminen hukkuu.
Yhteiskuntamme kaipaa isoja muutoksia, täydellistä huomion palauttamista oleellisiin asioihin ja oleellisimpiin ihmisiin – suomalaisiin lapsiin, nuoriin, perheisiin, huono-osaisten auttamiseen.
Perussuomalaisten mielestä on käsittämätöntä, että samaan aikaan, kun osa väestöstä on niin huono-osaisia ja voimattomia, että eivät kykene edes selviytymään palvelujärjestelmässä ja saamaan apua, maahamme haalitaan lisää autettavaa väkeä, jota kädestä pitäen ohjataan eli ”kotoutetaan” saamaan kaikki mahdolliset tuet, palvelut ja terapiat.
Maahanmuuttajaryhmien apuna on valtava edunvalvontakoneisto, joka kovaan ääneen vaatii ryhmälle lisää oikeuksia ja suomalaisille lisää velvollisuuksia, niin taloudellisia kuin moraalisiakin.
Syyt ihmisten huono-osaisuuden ja syrjäytymisen taustalla ovat moninaiset, esimerkiksi koulutuksen puute, työttömyys, sairastuminen, toimeentulon puute, asunnottomuus, mielenterveyden ongelmat ja päihteiden käyttö.
Asian on syytä liikuttaa meitä kaikkia; syrjäytyneelle itselleen kyseessä on inhimillinen tragedia.
Elinikäisen syrjäytymisen hintalappu yhteiskunnalle on pitkälti yli miljoonan euron suuruinen.
Ongelmiin vastaaminen edellyttää vahvaa poliittista tahtoa
ja realismiin perustuvaa priorisointia.
Jos turvapaikanhakijoille onnistuttiin järjestämään vastaanotto ja palvelut käytännössä yhdessä yössä, on suomalaisten erityisryhmien auttamisenkin onnistuttava, olipa kyse sitten asunnottomista tai järjestelmästä pudonneista nuorista.
Ihmisten huono-osaisuutta ei tule korostaa pompottelemalla heitä byrokraattisesti paikasta toiseen.
Monet korjaustoimet ovat yksinkertaisia, mutta ne vaativat rinnalleen laaja-alaista ennaltaehkäisyä ja priorisointia.
Perussuomalaisten tavoitteena on koulutus- ja työelämä, jossa nuori kasvaa vastuunottoon ja löytää oman paikkansa.
Syrjäytymistä ehkäisevät toimenpiteet lähtevät siitä, että jokainen nuori tarvitsee rinnalleen edes yhden luotettavan aikuisen ja terveen elinympäristön.
Oppimispolun, työpaikan, harrastusten tai asunnon tarpeessa olevalle nuorelle tarjotaan yhdeltä luukulta tarvittava tuki ja palvelut, eikä häntä pallotella tiskiltä toiselle.
Oppivelvollisuusiän korottaminen ei ole hyvä keino estää syrjäytymistä.
Velvoittava osallistuminen koulutukseen tai työmarkkinoille, työelämätaitojen ja yleisen elämänhallinnan opettaminen sekä tukiverkostojen tiukentaminen pitää hoitaa muulla tavoin
– lisäksi nämä kohdistuvat ongelmaan paremmin kuin kaikkia koskeva radikaali oppivelvollisuusiän korotus.
Hallituksen koulutusleikkaukset ja esimerkiksi ammatillisen koulutuksen oppilaitosten resursseja rokottava politiikka ovat kuitenkin vieneet painopistettä juuri toiseen suuntaan.
Ongelma ei ole siinä, että perusasteelta ei hakeuduttaisi eteenpäin, vaan siinä, että toinen aste keskeytetään niin usein.
Oppivelvollisuusiän korottamista vaativat puheet ovat helppoa laastarointia ja imagopolitiikkaa.
Kannatamme sitä, että peruskoulusta ei päästetä pois oppilaita, jotka eivät täytä vaatimuksia.
Luokalle jättämisen pitää olla aito vaihtoehto.
Peruskoulusta pitää tulla ulos luku- ja laskutaitoisia ihmisiä, jotka kykenevät vaivatta siirtymään jatko-opintoihin.
SOSIAALITURVA ON TURVAVERKKO, EI ELÄMÄNTAPA
Sosiaaliturvan uudistamisen tarve on tunnustettu yli puoluerajojen ja laajemminkin yhteiskunnassa.
Perussuomalaiset on samaa mieltä asiasta, mutta ei halua, että uudistustyöhön lähdetään sen itsensä vuoksi.
On olemassa merkittävä riski, että uudistuksessa käy kuten sote-uudistuksessa.
Palikoiden siirtely paikasta toiseen ilman kokonaiskuvaa ei ole järkevää.
Toisaalta on turha teeskennellä, etteikö asiaan liittyisi politiikkaa.
Sosiaaliturvaa ei voi uudistaa ”neutraalisti” – aina on olemassa voittajia ja häviäjiä.
Uudistustyössä on otettava huomioon monia asioita, joista maahanmuutto ei 2020-luvun Suomessa ole vähäpätöisin.
Perussuomalaisten mielestä tärkeintä on huolehtia perusperiaatteista sisäisen solidaarisuuden, priorisoinnin ja oikeudenmukaisuuden suhteen.
Sosiaaliturvan pitää yleisesti olla tiukasti rajattua
ja vastikkeellista
sekä työhön kannustavaa.
Erityisryhmiltä, kuten sairailta ja vammaisilta, ei tietenkään edellytetä toimenpiteitä.
Hyvinvointivaltion sosiaaliturva pitää huolta heikoimmistaan.
Toisaalta erityisryhmiä ei ole tarpeen tarkastella keskenään samankaltaisina.
Kuntouttavalla työtoiminnalla ja esimerkiksi Saksan mallin mukaisella vammaisten työllistämisellä voi olla muunlaisia tarkoituksia kuin varsinaisen taloudellisen itsenäisyyden lisääminen.
Sosiaaliturvajärjestelmän ongelmien korjaaminen
Perussuomalaiset vastustaa perustuloa, niin periaatteellisista kuin taloudellisistakin syistä.
Emme halua kannustaa jakamaan ”ilmaista rahaa”
– varsinkaan silloin, kun rajamme vuotavat, ja koko maailmalla on periaatteessa mahdollisuus kävellä sisään nauttimaan veronmaksajiemme kustantamaa sosiaaliturvaa.
Jo nykyinen järjestelmä on liian kallis,
osin passivoiva
ja se toimii julkiselle taloudelle haitallisen maahanmuuton vetotekijänä.
Suomella on varaa parempaankin sosiaaliturvaan,
mikäli saajien määrä on rajattu.
Mikäli sitä ei ole rajattu, Suomella ei ole varaa edes niukempaan sosiaaliturvaan.
Toisaalta tutkimusten mukaan sellainen perustulon taso, joka olisi riittävä, tulisi liian kalliiksi.
Jos perustulon taso ei olisi riittävä, täytyisi sitä kuitenkin kompensoida muilla tukimuodoilla – jolloin se ei enää olisi perustulo.
Esimerkiksi OECD:n tutkimusten mukaan perustulo ei myöskään kohdistuisi juuri niihin ihmisiin, joihin sen olisi tehokkainta ja inhimillisintä kohdistua.
Perussuomalaisten mukaan sosiaaliturva on turvaverkko, ei elämäntapa.
Sen muotoutumisessa on välttämätöntä ottaa huomioon yksilön oikeuksien ja velvollisuuksien tasapaino.
Sosiaaliturvajärjestelmän yksinkertaistaminen on kannatettavaa.
Vaikuttaa selvältä, että järjestelmä on liian monimutkainen ja pirstaleinen.
Se saattaa itsessään vähentää kannustimia esimerkiksi ottaa vastaan työtä, koska paperihommat erilaisine selvityksineen vievät niin paljon aikaa ja saattavat myös katkaista tukien maksun.
Tämä koskettaa esimerkiksi luovan alan työntekijöitä, freelancereita, pätkätutkijoita ja alustatalouden toimijoita.
Uuden sosiaaliturvamallin pitää siis paremmin huomioida nykyajan työmarkkinat ja työsuhteiden muutokset.
Tämä ei kuitenkaan saa tarkoittaa sitä – mitä se valitettavasti monille puolueille tarkoittaa – että erityisesti vähän koulutettuja ja työmarkkina-asemaltaan heikkoja ihmisiä ja maahanmuuttajia palkkaavat yritykset voivat entistä helpommin ulkoistaa osan palkanmaksusta suomalaiselle sosiaaliturvalle.
Toisaalta perussuomalaisten mielestä sosiaaliturvan saamisen ei pidä olla niin yksinkertaista, että se olisi liian helppoa, vain muutaman napin painalluksen päässä.
Sosiaaliturvaa ei tarvitse erikseen mainostaa
eikä sen pariin pidä kannustaa, päinvastoin – aina kun kyse on terveistä ihmisistä, työn tekemisen tulee olla se, mihin kannustetaan.
Tukien täytyy olla paremmin nivoutuneita eri palveluihin, jolloin ihminen on mahdollista kohdata, ja tukea näin hänen pääsyään pois sosiaaliturvan piiristä.
Kansaneläkelaitos ja muut sosiaalitahot käyttävät huomattavasti resursseja myös siihen, että ne palvelevat, opastavat ja ohjaavat nimenomaan maahanmuuttajia erilaisten tukien ja palveluiden pariin.
Tämän väitetään jopa olevan ”kotouttamista”.
Meidän mielestämme se on vain typerää.
Sosiaaliturva ei saa toimia maahanmuuton vetotekijänä
eikä sitä pidä rakentaa maahanmuuttajia varten.
Sen sijaan haluamme muuttaa koko järjestelmäämme siihen suuntaan, että suomalaisten suosiminen on myös perustuslaillisesti mahdollista.
Suomalaisten kustantama sosiaaliturva kuuluu suomalaisille.
Kohti yleistukea
Perussuomalaisten mielestä yleistukeen perustuva malli on suunta, johon uudistustyössä pitää kulkea.
Yleistuki yhdistää erilaisia tukimuotoja yhteen, jolloin järjestelmä on yksinkertaisempi.
Kaikkein oleellisinta on se, että se kannustaa paremmin työntekemiseen.
Työn vastaanottaminen on kannattavampaa kaikilla tulotasoilla.
Kansallinen tulorekisteri toimii yleistuen rinnalla, jolloin reaaliset tulot ovat helposti saatavilla.
Pelkkä taloudellisten tukien uudistaminen ei riitä.
Yleistukeen pitää yhdistää vahva ja henkilökohtainen ohjaus, sillä tavoitteena on työllistyä eikä vain saada minimi-toimeentuloa.
Mallin toimivuus luonnollisesti edellyttää, että työpaikkoja ja muuta ohjausta on tosiasiallisesti tarjolla.
Minkäänlaisen järkevän sosiaaliturvamallin luominen ei ole mahdollista, mikäli muiden sektorien poliittiset päätökset, työmarkkinat ja yleinen talous eivät tue tätä.
Yleistuessa olisi myös alempi taso, jota voitaisiin käyttää, mikäli henkilö ei ole käytettävissä työllistämistä tai kuntoutusta edistäviin toimenpiteisiin.
Osuus olisi kotitalouskohtaisesti tarveharkittu.
Nykyisestä toimeentulotuesta, joka on tarkoitettu lyhytaikaiseksi ja viimesijaiseksi avuksi, on tullut jatkuvasti käytössä oleva tuki, joka on käytännössä kiinteä osa sosiaaliturvaa.
Pääkaupunkiseudulla jopa 40 prosenttia toimeentulotuen saajista on maahanmuuttajataustaisia.
Tilanne on täysin kestämätön.
Suurin osa kannustinloukuista liittyy toimeentulotukeen.
Uudistuksessa myös asumistuki koottaisiin yhdeksi kotitalouskohtaiseksi asumisen tueksi.
Koko asumistukijärjestelmä pitää joka tapauksessa uudistaa
ja puuttua sen aiheuttamiin ongelmiin, kuten vuokratason nousuun.
Tällä hetkellä jopa 16 prosenttia väestöstä on asumistuen piirissä.
Sosiaalista asuntotuotantoa harjoittavien yhtiöiden tekemät miljoonavoitot, pitkälti veronmaksajien kustantaman asumistuen kautta, tulee saada kuriin.
Korkeat vuokrat tekevät vähän koulutettujen työnteon sitä huonommin kannattavaksi, mitä täysimääräisemmin vuokrat maksetaan tuilla.
Samalla maahanmuuttajat syrjäyttävät pienituloisia suomalaisia kaupunkien vuokrataloista.
Suomalaisten hyvinvointivaltio
Vaikka työntekoon kannustava yleistuki vaikuttaa parhaalta keinolta järjestää sosiaaliturva, tämäkään ei riitä tai ole edes oleellista, mikäli koko järjestelmää ei perustavanlaatuisesti muuteta.
On täysin yhdentekevää puhua työn kannustimista, mikäli kouluttamattoman ja nettosaajiksi jäävän maahanmuuttajaväestön määrän kasvuun ei päättäväisesti puututa.
Suomalaisen veronmaksajan kustantama sosiaaliturva tai muut hyvinvointijärjestelmän osat eivät voi olla kaikkien maahan pääsevien ihmisten käytössä.
Avoimet rajat ja hyvinvointivaltio eivät voi olla olemassa samaan aikaan.
Perussuomalaisille on selvää, kumman me haluamme.
PERHE ON MAAILMAN TÄRKEIN YKSIKKÖ
Suomalainen perhepolitiikka on ollut maailman parasta.
Täällä elää onnellisia lapsia, äitejä ja isiä.
Haasteet ovat kuitenkin kasvaneet.
Onnellisia ja hyvinvoivia on enemmistö toki edelleen, mutta huono-osaisten perheiden ja lasten määrä on kasvanut huolestuttavasti.
Näitä kehityskulkuja me haluamme tukkia
ja auttaa parantamaan perheiden asemaa,
vanhempien jaksamista ja vastuunkantoa
sekä lasten parempaa tulevaisuutta.
Kaikki poliittiset toimet, jotka kohdistuvat perheisiin, vaikuttavat lapsiin – tulevaisuuden täysi-ikäisiin kansalaisiin ja veronmaksajiin.
Vaikka yhteiskunnan merkitys perheiden ja lasten elämän turvaajina on hyvinvointiyhteiskunnassa oleellinen, on perheiden oma vastuu kaikkein tärkein.
Meidän lapsemme ovat meidän, eivät yhteiskunnan.
Kannatamme perheen vastuuta ja vastuunkantoa, erityisesti nykyisten yhä kasvavien vanhemmuuden haasteiden keskellä.
Vanhemmuus tarvitsee arvon- ja ehkä kurinpalautuksenkin – vanhemmat ovat pääasialliset ihmiset, jotka ovat vastuussa lapsistaan.
Koululle, sosiaalijärjestelmälle tai muulle yhteiskunnalle ei voi sysätä vastuuta lasten kasvattamisesta tai tärkeimpänä auktoriteettina toimimisesta.
Mitä ihmeellisemmäksi maailmamme käy, sitä enemmän vaaditaan vanhemmilta ja perheiltä – rakkautta ja rajoja.
Lasten ja perheiden eriarvoistuminen on yhteiskuntamme merkittävimpiä ongelmia, ja sen vaikutus näkyy laajalti ja pitkään.
Toisaalta perheille antamamme vastuu tarkoittaa sitä, että yhteiskunta ei voi sanella, miten vanhemmat haluavat lapsensa hoitaa.
Perheiden vapaus tehdä valintoja, jotka sopivat kaikille osapuolille, on ensiarvoisen tärkeää.
Emme perussuomalaisissa esimerkiksi usko, että perheen aikuiset olisivat keskenään kilpajuoksussa siitä, kumpi ”joutuu” hoitamaan lapsia ja kumpi ”saa” mennä töihin.
Lastenhoito ei mielestämme ole uhraus, ja luotamme perheeseen.
Sukupuolten välinen tasa-arvo ei lisäänny mitätöimällä sitä tosiseikkaa, että äidin ja isän roolit ovat keskimäärin erilaiset, jo biologisista syistä juontaen.
Äiti on yleensä vauvan ensimmäinen ja myös tärkein hoitaja, mies ei imetä, sukupuolten keskimääräisessä herkkyydessä aistia tarpeita ja kokea empatiaa on eroja.
Isän rooli korostuu yleensä lapsen kasvaessa.
Äidit hoitavat lapsia kotona huomattavasti useammin ja kauemmin kuin isät.
Perussuomalaisten mielestä tässä ei ole mitään ihmeellistä, saati väärää, vaikka kannustammekin isejä tarttumaan entistä enemmän isyysvapaaseen ja elämään lapsen kanssa yhdessä tämän elämän tärkeintä ja niin kovin nopeasti ohi olevaa vaihetta.
Äitien korostuneesta kotiroolista seuraa kuitenkin joitakin kielteisiäkin asioita.
Yksi keino korjata perhevapaista ja lyhyemmästä työurasta johtuvaa eroa naisten ja miesten tulevissa eläkkeissä olisi ottaa paremmin huomioon lastenhoitoon käytetyn ajan eläkekertymä.
Mikäli isän ja äidin eläkekertymä lastenhoidon ajalta (esimerkiksi 2 vuotta) jaettaisiin kokonaisuudessaan kahtia, olisi lopputulos tasapuolisempi.
Ehdotus olisi varsin helppo toteuttaa ja lisäksi se olisi kustannusneutraali eikä vääristäisi kannustimia.
Perheet ovat erilaisia, ihmiset myös.
Haluamme tukea perheen omaa vastuunkantoa ja omia ratkaisuja
– ja siinä samalla ajatella, mikä on Suomelle hyväksi laajemmin.
Lapsilla on oikeus hyvään ja turvalliseen lapsuuteen.
Syntyvyyden lisääminen
Väestön vanheneminen ja suomalaisten heikko syntyvyys aiheuttavat haasteita laajasti.
Hyvinvointijärjestelmän ylläpitäminen muuttuu mahdottomaksi tilanteessa, jossa huoltosuhde on vääristynyt ja maksajia yhä vähemmän.
Maahanmuuttoon perustuva väestönkasvu on ongelmallinen paitsi kulttuurisesti ja sosiaalisesti myös taloudellisesti, sillä se huonontaa taloudellista huoltosuhdetta entisestään.
Toisaalta mikäli yhteiskunta onnistuu toteuttamaan pitkällä aikavälillä politiikkaa, joka minimoi heikon väestönkasvun aiheuttamat ongelmat, kyseessä ei välttämättä ole katastrofi.
Ympäristöllisestikin se olisi järkevää.
Suomalaisen maahanmuuttopolitiikan vallitessa tällainen toive ei kuitenkaan ole realistinen – jo nyt väestönkasvu perustuu lähes yksinomaan maahanmuuttoon.
Tärkein syy heikkoon syntyvyyteen on se, että nuoria ihmisiä ei länsimaissa enää kiinnosta lisääntyä, koska elämä tuntuu riittävän merkitykselliseltä ilman lapsiakin.
Individualismin kasvu, uraelämä, pitkään jatkuva nuoruus – tällaisiin asioihin on varsin mahdotonta vastata politiikalla.
Kyse ei siis ensisijaisesti ole taloudellisista lisääntymisen kannusteista tai tasa-arvon ongelmista.
Valtiolla on siis varsin vähän keinoja lisätä suomalaisten syntyvyyttä.
Tukien nostaminen siinä tuskin merkittävästi auttaa,
työllisyyden parantaminen kylläkin.
Tavallisten perheiden halukkuutta tehdä yksi lapsi enemmän voidaan lisätä huolehtimalla turvallisen tulevaisuuden edellytysten lisäämisestä.
Myös haastattelututkimuksista on käynyt ilmi, että nuoret aikuiset uskovat, että lastenhankintaan nimenomaan kannustaisi työelämän joustavuuden lisääminen ja epävarmuuden vähentäminen, erityisesti lisääntymisikäisten naisten kohdalla.
Ehdottamamme lapsi- ja perhemyönteinen perhevapaauudistus, vanhempien eläkekertymien tasaisempi jakaminen kotonaolovuosilta sekä vanhempainvapaan kustannusten tasaaminen nais- ja miesvaltaisten alojen kesken saattavat myös rohkaista nuoria aikuisia näkemään lapsiperhe-elämä positiivisemmassa valossa.
Mikäli verohelpotuksia lastenteon kannustamiseksi harkitaan, tulee ne kohdistaa työssäkäyvän keskiluokan hyväksi, esimerkiksi niin, että ihminen maksaa ansiotuloveroa sitä vähemmän, mitä enemmän perheessä on lapsia.
Syntyvyyttä ei tule lisätä maahanmuutolla,
ja maassa olevien maahanmuuttajanaisten tulee työllistyä ja integroitua yhteiskuntaan eikä lisääntyä sosiaaliturvan varassa.
Nuoret tarvitsevat ehkäisytietouden ohella tietoa myös hedelmällisyydestä ja sen rajoituksista, jottei lasten hankintaa lykätä liian pitkälle.
Lastensuojelun ongelmat
Lastensuojelu on monissa kunnissa lähes kroonistuneissa ongelmissa.
Lastensuojelun kriisi nousee aina otsikoihin, kun jotakin kamalaa tapahtuu, mutta konkreettiset parannukset jäävät vähäisiksi.
Ennaltaehkäiseviin toimiin ja perheiden palveluihin ei monissa kunnissa satsata riittävästi.
Kun joudutaan turvautumaan huostaanottoon, ollaan jo erittäin suurissa ongelmissa, niin inhimillisesti kuin taloudellisestikin.
Ruohonjuuritason ennaltaehkäisevä työ on kaiken A ja O.
Laitettu raha maksaa itsensä monin verroin takaisin, jos se onnistuu katkaisemaan perheitä uhkaavan kierteen.
Perussuomalaiset muistuttaa, että erilaiset lasten- ja perhepalveluiden uudet toimintamallit eivät itsessään ole taikatemppuja.
Jos henkilöstöä ei vain ole riittävästi ja se olemassa olevakin uupuu kohtuuttoman taakan alle, eivät asiaa auta uudet käytänteet tai sosiaalityön ammattilaisille sälytettävät yhä uudet byrokratian työt.
Hallituksen soteuudistuksen myötä paljon tukea tarvitsevien perheiden palvelu muuttuu entistä katkonaisemmaksi eikä matalan kynnyksen nopea puuttuminen ongelmiin tule helpottumaan.
Sosiaalipalveluiden ja terveyspalveluiden irrallisuus toisistaan – eli ns. integraation puute – niin, että sosiaalipalveluita ei yksinkertaista neuvontaa lukuun ottamatta saisikaan sotekeskuksesta, on yksi koko esityksen ongelmista.
Monet lastensuojelun ongelmat eivät kerro vain lastensuojelun tilasta vaan koko yhteiskunnan sairaustiloista.
Jälleen kerran vaadimme huomiota kokonaisuuteen, suomalaisten tavallisten ihmisten hyvinvoinnin lisäämiseen.
Meidän ei pidä kasvattaa maamme huono-osaisuutta tai huonovointisuutta.
Vanhempainvapaa pidemmäksi
Perussuomalaisten esittämä perhevapaamalli ottaa huomioon perheen ja lapsen edun, suomalaisten toiveet, isän roolin kasvattamisen ja joustavuuden työelämän vaatimusten kanssa.
Mallimme tärkeimmät muutokset liittyvät ansiosidonnaisen vanhempainvapaan pidentämiseen,
hoitovapaan tukemisen porrastamiseen
ja isyysvapaan pidentämiseen.
Pidennetyn vanhempainvapaan hyödyt ovat moninaiset.
Ehdottamassamme mallissa lapsi on noin kolme kuukautta vanhempi vanhempainvapaan päättyessä – eli siis mahdollisesti vanhempien niin valitessa valmiimpi päivähoitoon.
Myös isyysvapaan pitäminen vanhempainvapaan perään saattaa tuntua houkuttelevammalta, kun lapsi on hieman vanhempi.
Siihen myös kannustetaan taloudellisesti korottamalla isän ansio-osa samalle tasolle äidin kanssa.
Nykymallin vanhempainvapaa on lapsen edun kannalta auttamatta liian lyhyt eikä välttämättä tue edes 12 kuukauden imetyssuosituksen toteutumista.
Mallissamme hoitovapaan ensimmäiset 10 kuukautta ovat paremmin tuettuja kuin nyt.
Vastustamme sitä, että valtio painostaa vanhempia viemään lapset päiväkotiin liian aikaisin, erityisesti tilanteessa, jossa päiväkotien ongelmat ovat suuria.
Luotamme vanhempiin ja siihen, että he tietävät, miten lapsensa hoitavat.
Samoin luotamme, että äiti ja isä kykenevät keskenään sopimaan, miten jakavat perhevapaat.
Isejä kannattaa houkutella kotiin taloudellisilla kannusteilla, mutta ei kepittämällä äitejä pois kotoa.
Myös tilanteessa, jossa äidillä ei ole työpaikkaa, johon palata, ei ole syytä tehdä perhepoliittisia kikkailuja ”tasa-arvon” lisäämiseksi tai tilastojen kaunistamiseksi.
Emme siis näe järkeväksi, että äiti siirtyy isyysvapaan ajaksi työttömyysturvan piiriin, jotta isän kotonaolo mahdollistuu.
Perhepolitiikka ei myöskään voi olla – eikä sen tarvitse olla – työllisyyspolitiikkaa, vaan ensisijaisesti mahdollistaa lasta ja koko perhettä tukevia ratkaisuja.
Äitien pakottaminen pois kotoa ei lisää työpaikkojen määrää kuin korkeintaan päiväkoteihin ja muihin lastenhoitopalveluihin.
Laadukas ja maksullinen varhaiskasvatus
Perhepoliittiseen keskusteluun on noussut ajatus maksuttomasta – joskus jopa ilmaiseksi väitetystä – päivähoidosta.
Perussuomalaiset ei kannata maksuttomuutta ja muistuttaa painokkaasti, että ilmaisia palveluita ei ole olemassakaan.
Kysymys on sekä periaatteellinen että valtiontaloudellinen.
Emme kannata maksutonta varhaiskasvatusta kuin kaikkein pienituloisemmille.
Sen sijaan kannatamme keskituloisten maksutaakan keventämistä erityisesti monilapsisissa perheissä.
Ylimpään maksuluokkaan joutuu edelleen varsin kohtalaisilla kahden tulonsaajan tuloilla.
Päivähoidon hinta joustaa siis alas mutta ei ylöspäin.
Maksuton päivähoito vaatisi merkittäviä lisäinvestointeja, nimenomaan seiniä ja käsiä.
Uhkana olisi, että uudistuksen kustannukset kaatuisivat kuntien kannettaviksi.
Jo nyt päivähoidon kuormitus monissa paikoissa on valtava, erityisesti pääkaupunkiseudulla ja monissa suurissa kaupungeissa.
Saamme jatkuvasti kuulla päiväkotien ongelmista, liian suurista ryhmäkooista, lasten kasvavista käytöshäiriöistä, jatkuvasta työntekijöiden vaihtuvuudesta ja vaikeudesta saada pätevää henkilökuntaa.
Myös rakennusten sisäilmaongelmat ovat merkittävä ongelma päivähoitotilojen lisäämisessä tai edes nykyisten tilojen säilyttämisessä.
Taloudellisten seikkojen lisäksi maksuttomuudessa on mielestämme myös muita ongelmia.
Se kannustaisi kaikissa tilanteissa viemään lapsen päivähoitoon, olipa tälle tarvetta tai ei.
Perussuomalaiset ei kannata lasten säilytyspaikka -ajattelua, vaan muistuttaa, että lasten hoivan ja kasvatuksen tärkein vastuu on vanhemmilla.
Pienimmät lapset eivät hyödy päivähoidosta, päinvastoin se on stressaavaa.
Pieni lapsi tarvitsee hoivaa, suojelua, tuttuja aikuisia.
Joskus sosiaaliset syyt ja muun muassa maahanmuuttajanaisten ja -lasten integroitumiseen liittyvät seikat puoltavat helppoa pääsyä varhaiskasvatukseen.
Yleistä mallia on kuitenkin turha muuttaa kaikille huonommaksi näiden erityistapausten vuoksi.
Päivähoito sitä paitsi yleensä on jo maksutonta näille ryhmille.
Maahanmuuton aiheuttamat ongelmat eivät saa vaikuttaa siihen, että kaikkien suomalaisten asema heikkenee.
Tärkeimmät päivähoitoon ja varhaiskasvatukseen liittyvät tavoitteemme koskevat maltillisempia ryhmäkokoja,
rauhallista hoitoympäristöä,
hyvin rakennettuja ja huollettuja rakennuksia
sekä osaavaa ja motivoitunutta henkilöstöä.
Suomessa on maailman parhaat opettajat niin päivähoidossa kuin koulussakin.
Valitettavasti useat vanhemmuuden ongelmat ja haasteet sekä kasvavat erot hyvinvoivien ja huono-osaisten välillä näkyvät yhä enemmän myös päiväkotien arjessa.
Näitä ei korjata lisäämällä työntekijöiden koulutuspäiviä tai varhaiskasvatuksen digitalisaatiota, vaan keskittymällä perusasioihin.
ELÄKELÄISET, IKÄÄNTYNEET JA VAMMAISET HYVINVOINTIVALTIOSSA
Tutkimusten mukaan enemmistöllä suomalaisista eläkeläisistä menee taloudellisesti hyvin.
Kuitenkin noin 13 prosentilla eläkeläisistä on huomattavia toimeentulovaikeuksia.
Tämä joukko koostuu ennen muuta kansan- ja takuueläkettä saavista, yleensä yksin asuvista sekä työkyvyttömyyseläkkeellä olevista.
Tulevaisuudessa pientä työeläkettä saavien eläkeläisköyhien osuus tulee kasvamaan, koska pätkä- ja osa-aikatöiden yhä yleistyessä eläkettä ei kerry riittävästi.
Myös maahanmuuttajien työiänaikainen sosiaaliturvariippuvuus lisää pienituloisten eläkeläisten määrää tulevaisuudessa.
Taitetusta indeksistä kokonaan luopuminen ei olisi järkevää.
Eläkerahastot alkaisivat supistua, ja arvioiden mukaan ne olisi kokonaan käytetty 2060-luvulle tultaessa.
Tästä seuraisi eläkkeiden rahoittaminen suoraan työssäkäyvien palkasta, mikä nostaisi eläkemaksun hyvin korkealle.
Olemme kuitenkin esittäneet tavoitteeksi palauttaa työeläkkeisiin asteittain niin sanotun puoliväli-indeksin, jotta eläkkeet seuraisivat palkkakehitystä paremmin.
Lisäksi eläketulon verotus pitää asettaa samalle tasolle palkkaverotuksen kanssa niiltä osin kuin se on korkeampi.
Eläkejärjestelmän tulee olla oikeudenmukainen myös sukupolvien näkökulmasta.
Jo nykyisessäkin järjestelmässä tulevien sukupolvien taakka kasvaa huomattavasti suhteessa nykyeläkeläisiin.
Lisäksi taitetusta indeksistä luopuminen hyödyttäisi eniten nimenomaan suurituloisia eläkeläisiä, jotka saavat korkeita työeläkkeitä.
Pienimpiä eläkkeitä nauttivien kohdalla tulee tarkastella tulojen ja menojen kokonaisuutta pelkän eläkkeen sijaan.
Esimerkiksi edellä esittämämme lääkekorvausten omavastuuosuuteen ja muihin maksukattoihin tehtävät muutokset parantaisivat monien pienituloisimpien eläkeläisten asemaa.
Eläkeläisten asumiseen ja sen tukemiseen liittyvät ongelmat tulee ratkaista sosiaaliturvan kokonaisuudistuksen yhteydessä.
Suomalaisessa eläkejärjestelmässä, kuten muuallakin sosiaalipolitiikassa, merkittävän taloudellisen ja oikeudenmukaisuuteen liittyvän ongelman muodostaa maahanmuutto.
Perussuomalaiseen ymmärrykseen ei mahdu, että maahan muuttanut, sosiaaliturvalla elävä henkilö saa saman verran eläkettä ja muita tukia kuin ikänsä maassa elänyt, töitä tehnyt ja lapsia kasvattanut suomalainen.
Arvokas vanhustenhoito takaisin
Ihmiset, jotka ovat osallistuneet maamme rakentamiseen, kasvattaneet lapsia ja maksaneet veroja, voivat monin paikoin huonosti.
Osa vanhuksistamme on jätetty kuin heitteille liiallisen tehostamisen ja resurssien puutteen johdosta.
Turvattomuus, yksinäisyys, epätoivo ja jopa suoranaiset potilasvahingot ovat yleisiä.
Saamme jatkuvasti kuulla väärinkäytöksistä vanhustenhoidossa.
Näemme kuvia surullisista ruoka-annoksista, jotka eivät ravitse ketään, puhumattakaan ikääntyneitä, jotka nyky-Suomessa hyvin usein kärsivät erilaisista puutostiloista.
Suomalainen hyvinvointivaltio ei voi kohdella vanhuksia näin.
Rahaa kyllä takuulla löytyy toteuttamalla perussuomalaista priorisointia.
Osa ikääntyneistä joutuu asumaan kotona, vaikka ei haluaisi.
Palveluasumisen paikkojen alasajolla on ollut kohtalokkaita seurauksia,
mutta myös hoitopaikoissa osa voi huonosti.
Ikäihmiset ansaitsevat enemmän vapautta päättää, missä palvelutalossa asuvat tai mistä saavat kotihoidon.
Vapaus on toteutettava asiakkaiden eikä palveluntuottajien ehdoilla.
Palveluiden kustannus-, laatu- ja sisältötietojen vertailtavuutta on tarpeen parantaa.
Yhteiskunta ei saa imeä vanhusten tilejä tyhjiksi rahastamalla kohtuuttomia summia välttämättömistä palveluista.
Palveluasumisen paikkojen riittävä määrä tulee taata.
Jos hoitoon pääsemisen kriteerit täyttyvät, on hoitopaikka saatava.
Vanhuspalvelulakia on täsmennettävä, jotta hoitajamitoituksen ongelmista päästään eroon.
Hoitopaikoissa on oltava henkilöstö, joka kykenee turvaamaan ikääntyneille heidän ansaitsemansa hoidon ja huolenpidon.
”Haamuhoitajiin” eli paperilla näkyvän ja tosiasiallisen mitoituksen jatkuviin eroihin on puututtava tehokkaasti.
Myös kotihoito tarvitsee lisää panostuksia.
Nykytilanne on paitsi epäinhimillinen myös taloudellisesti järjetön.
Ylimitoitetut säästöt kääntyvät itseään vastaan.
Ikääntyneiden hoito ei voi olla huutokauppaa.
Sotepalveluissa ikääntyneiden pääsyä palveluiden pariin vaikeuttaa myös se, että asiat ovat yhä enemmän verkossa, mutta kaikilla ei ole nettiyhteyttä tai taitoa käyttää laitteita.
Erilaiset seniorilinjat ja palveluohjaus ovat keinoja taata, että ikääntynyt saa apua myös sähköisen palvelun Suomessa.
Omaishoitajien tärkeän työn arvostuksen tulisi näkyä siinä, että omaishoidon tuki olisi verovapaata.
Omaishoitajille tarjottavien vapaapäivien aikaisen sijaishoidon tulee olla laadukasta, jotta sijaishoito ei ole pelkkä huostaanotto.
Omaishoidon palkkiot on porrastettava hoidettavan avuntarpeen mukaan siten, että omaishoidontukea saa nykyistä kevyemmissäkin hoitotilanteissa,
ja intensiivistä hoitoa antavat omaiset saavat nykyistä enemmän tukea.
Jokaisen omaisen on saatava osallistua läheisensä hoitoon omien voimavarojensa puitteissa.
Ikäpolvien välisellä yhteydellä on yhteiskunnassa tärkeä merkitys.
Ikääntyneiden aseman kokonaisvaltaiseksi parantamiseksi pitää perustaa alueellisia vanhusasiavaltuutettuja, jotka auttaisivat ja neuvoisivat vanhustenhoitoon liittyvissä ongelmissa.
Korkeatasoisen saattohoidon saatavuus on paikoin heikko.
Perussuomalaiset ajaa saattohoidon kehittämistä kiireellisenä asiana
sekä edistää kehityksen kannalta tarpeellisia lakimuutoksia.
Vammaiset eivät ole myytävänä vähiten tarjoavalle
Perussuomalainen johdonmukainen linja, jonka mukaan meidän pitää auttaa suomalaisia erityisryhmiä ja tarjota heille ihmisarvoinen elämä, näkyy myös vammaispolitiikassamme.
Pidämme kohtuuttomana, että kaikkein heikoimmassa asemassa olevia kohdellaan aina säästettävinä ja uudelleen kilpailutettavina menoerinä.
Hyvinvointivaltion tulee hoitaa heikoimpansa arvokkaasti.
Päätöksentekijöiden pitää kantaa inhimillistä vastuuta siitä, että vammaisen ihmisen koti on yhtä arvokas kuin kenen tahansa muun,
eivätkä koti ja merkitykselliset hoitosuhteet ole myytävänä halvimmalla hinnalla.
Perussuomalaisten mielestä meillä pitäisi olla enemmän lainsäädäntöön perustuvia velvoitteita julkisille ja yksityisille toimijoille ja yrityksille.
Suomalaisen vammaispolitiikan ongelmana on edelleen se, että maassamme kaikki vammaiset niputetaan helposti yhteen, vaikka ryhmä on hyvin heterogeeninen.
Moni vammainen henkilö voi hyvin pienelläkin tuella kyetä itsenäiseen elämään.
Jos tarjoamalla muutaman tuhannen euron apuvälinettä yhteiskunnan kustannuksella henkilö saadaan töihin ja maksamaan veroja moninkertaisesti apuvälineen hintaan nähden, sijoitus on myös taloudellisesti yhteiskunnalle kannattava.
HUUMEITA VASTAAN PITÄÄ TAISTELLA
Huumausaineiden käyttö, hallussapito, valmistaminen ja kauppaaminen on säädetty rangaistavaksi.
Perussuomalaiset suhtautuu huumeisiin erittäin kielteisesti.
Olemme huolissamme erityisesti nuorten ja jopa lasten kasvaneesta huumeidenkäytöstä
ja yhteiskunnassamme lisääntyneestä huumemyönteisyydestä.
Erityisesti isoissa kaupungeissa huumebisnes näyttää olevan suurelta osin maahanmuuttajien harjoittamaa bisnestä.
Myyjät myyvät aineita hyvin nuorille ihmisille; romanikerjäläisten sivubisneksenä on puolestaan pillerikauppa.
Tilannetta voidaan auttaa normaaleilla maahanmuuttopoliittisilla toimenpiteillä esimerkiksi siten, että huumebisnestä pyörittäviä ihmisiä poistetaan maasta mahdollisimman tehokkaasti.
Huumekauppaa näin ei tietenkään kokonaan saada kitkettyä, mutta ainakin kovat toimenpiteet ja nollatoleranssiin siirtyminen osoittaisivat, että asialla on merkitystä.
Muutkin huumausainerikokset ovat poliisin mukaan nousussa.
Moniin aineisiin ja sekakäyttöön liittyy aggressiivisuutta, impulsiivisuutta ja varkaus- ja väkivaltarikollisuutta.
Kaikki tämä aiheuttaa vakavaa turvattomuutta tavallisille ihmisille, etenkin suurissa kaupungeissa.
Huume- ja päihdepolitiikan lähtökohtana tulee olla riittävän tehokas aikainen puuttuminen
ja riskien tunnistaminen.
Nykyään tämä ei kuitenkaan toimi, vaan usein huumeidenkäyttöön liittyviin ongelmiin aletaan puuttua vasta, kun ongelmat ovat laajoja ja hallitsemattomia.
Lopulta halutaan rakentaa ”huumeidenkäyttöhuoneita”, kuten Helsingissä, kun mitään ei ole enää tehtävissä.
Nämä tilat luovat ympärilleen lisää ongelmia.
Sisäilmaongelmat – uusi kansansairautemme
Suomessa on 800 000 ihmistä, jotka päivittäin altistuvat sisäilman ongelmille kodeissa, päiväkodeissa, kouluissa ja työpaikoilla.
Pienistä ärsytysoireista saatetaan siirtyä yhä vakavampiin terveysongelmiin.
Sairastuneille ei ole olemassa asianmukaista tautiluokitusta, ja monia kohdellaan luulosairaina.
Asianmukaisen diagnoosin puute voi johtaa siihen, ettei sairastunut henkilö saa hänelle kuuluvia tukia.
Perussuomalaiset on jo pitkään tehnyt työtä monella osa-alueella sisäilmasairastuneiden hyväksi.
Vaadimme erityisesti, että sairastuneet pitää siirtää turvaan kelvollisiin asuin- ja työtiloihin, ennen kuin sairaus pahenee työkyvyttömyyttä aiheuttavaksi.
On vaikeaa keksiä tärkeämpää rahanmenokohdetta kunnissa kuin tilat, joissa lapset voivat käydä koulua turvassa.
Vaadimme myös, että vakavasti sairastuneille tulee turvata oikeudenmukainen sosiaaliturva.
Pysyvästi työkyvyttömäksi jääneen pitää päästä kunniallisesti eläkkeelle.
Jokainen vakava sairastuminen on paitsi inhimillinen myös taloudellinen tragedia.
Jokaisen yliopistosairaalan yhteyteen tulee perustaa sisäilmapoliklinikka, jossa ihmiset saisivat apua ongelmiinsa koordinoidusti.
PERUSSUOMALAINEN TALOUSPOLITIIKKA
Perussuomalaisten talouspolitiikan lähtökohtana on kansallinen etu
ja sisäinen oikeudenmukaisuus.
Kansallinen etu tarkoittaa sitä, että Suomi on suomalaisten edunvalvontakoneisto, eikä julkisen vallan tule harjoittaa politiikkaa, joka on ristiriidassa suomalaisten ja suomalaisen yhteiskunnan kanssa.
Sisäinen oikeudenmukaisuus puolestaan merkitsee sitä, että Suomen tulee olla maa, jonka jokainen suomalainen voi kokea olevan hänen asiallaan ja jossa vallitsee vahva yhteenkuuluvuuden tunne.
Valtion tärkein tehtävä on kansalaisten turvallisuudesta huolehtiminen.
Yhtäältä yhteiskunnan tulee taata puitteet, jossa omalla työnteolla tulee pärjätä, ahkeruudesta palkitaan ja menestys sallitaan.
Palkasta pitää jäädä käteen ilman että välttämättömät elinkustannukset vievät siitä kohtuuttoman suurta osaa
ja vaurastumisen on oltava mahdollista normaalilla työnteolla.
Tarvitsemme tavallisen suomalaisen ostovoiman ja omistajuuden vahvistamista, ilman ostovoimaisia kotitalouksia ja yrityksiä ei ole myöskään elinvoimaista taloutta ja hyvinvointia.
Yhteiskuntaan on myös palautettava onnistumisen ja oikeudenmukaisuuden tunne arjessa.
Meidän on syytä olla ylpeä peruspalveluita suorittavien henkilöiden kuten opettajien, sairaanhoitajien ja poliisien korkeasta ammattitaidosta ja vastuunkannosta.
Yhteiskunnan sisäinen yhteenkuuluvaisuus
ja sosiaalinen oikeudenmukaisuus on tärkeää turvallisuuden ja hyvinvoinnin perustaksi, ja myös pitkänajan taloudellisen menestyksen perustekijä.
Perinteisen poliittisen vasemmisto-oikeisto akselin sijaan on syytä painottaa jotain, mitä voitaisiin kutsua ”terveen järjen talouspolitiikaksi”.
Niin mukavaa kuin rahan jakaminen onkin, julkinen kulutus ei pitkän päälle voi perustua jatkuvaan lisävelkaan.
Velkaraha ei ole ilmaista.
Matalillakin koroilla velanhoitokulut ovat huomattavat ja ne ovat pois julkisen vallan tehtävien rahoittamisesta, korkeammalla korkotasolla maksukyky voi vaarantua.
Ensimmäinen periaate siis on, että vain sitä jaetaan, mitä on.
Emme voi vuodesta ja vuosikymmenestä toiseen kuluttaa enemmän kuin mitä ansaitsemme ja paikata jatkuvaa budjettialijäämää velanotolla.
Tämä ei ole pelkästään periaatteellinen kysymys, vaan on muistettava, että Suomi käyttää pelkkiin velanhoitokuluihin vuosittain lähes yhtä paljon rahaa kuin se käytti turvapaikanhakijakriisiin sen pahimpana vuonna.
Tämä tapahtuu joka vuosi ja se raha on pois niistä perustoiminnoista, jotka ovat julkisen vallan vastuulla.
Toinen, ja vielä tärkeämpi, periaate on, että ensisijaisiin kohteisiin jaetaan ensin.
Meidän pitää myös pystyä huomattavasti paremmin priorisoimaan sitä, mihin me käytämme julkisia varoja.
Tässäkin suhteessa perussuomalaiset eroavat voimakkaasti sekä perinteisestä vasemmistosta että oikeistosta.
Niitä erottava asia ei niinkään ole se, että tuhlataanko vai ei.
Kumpikin taho on erittäin halukas tuhlaamaan julkista rahaa toissijaisiin menoihin, esimerkiksi eurooppalaiseen integraatioon tai ennen kaikkea maahanmuuttoon.
Ero on lähinnä siinä, halutaanko itse tuottaa toissijaisia toimintoja suoraan valtion rahalla vai otetaanko väliin yksityinen sektori vetämään omat voittonsa välistä.
Niin iloinen asia kuin markkinatalous onkin, yksityisten toimijoiden ensisijainen tehtävä on tuottaa voittoa omistajilleen.
Ei niitä kiinnosta rahoittajan, eli tässä tapauksessa veronmaksajan, etu.
Julkisen vallan ja lainsäätäjän tehtävä on puolustaa sitä.
Peruspalveluja ei tule yksityistää ideologisista syistä
eikä yksityisyrityksiä tule päästää niskan päälle asemaan, jossa ne voivat rahastaa hallitsevan markkina-asemansa.
Kaikille viime vuosikymmenten hallituksille, mukaan lukien nykyinen, miljardit ovat pikkurahoja, kun puhutaan maailmanparantamisesta
tai maahanmuutosta.
Samaan aikaan ollaan köyhiä ja kipeitä, jos puhe kääntyy vaikkapa säädyllisen vanhustenhoidon rahoittamiseen tai homekouluongelman korjaamiseen.
Meidän prioriteettimme ovat toisenlaisia.
Meille oma kansa tulee ensin.
Yhteiskunnan on edistettävä suomalaisten hyvinvointia ja vaurastumista.
Kolmas periaate on, että samalla, kun pitää elää suu säkkiä myöten, on myös pyrittävä kasvattamaan sitä säkkiä, jotta olisi enemmän jaettavaa.
Tämä tarkoittaa tuottavan työn
ja yrittämisen edistämistä
sekä teollisuutemme ja vientimme kilpailukyvystä huolehtimista.
Tällä hetkellä maailmantaloudessa on paljon epävarmuutta.
Samalla meidän on korjattava Suomen taloutta edelleen vaivaavat ongelmat, jotka ovat taloudellisen toimeliaisuuden ja kestävän kasvun esteinä.
JULKISEN SEKTORIN TEHTÄVÄT TÄRKEYSJÄRJESTYKSEEN
Velkaantuminen on lopetettava ja menot tulee tasapainottaa,
tulevia sukupolvia ei pidä kuormittaa nykyisellä vastuuttomalla politiikalla.
Leikkauslistalle maahanmuuton
ja EU-tulonsiirtojen kaltaiset ulkoiset kohteet.
Karsittavaksi myös tuulivoiman syöttötariffit
ja ulkomaille maksettavat sosiaalituet.
Investoinnit järkeviin kohteisiin: liikenneväyliin,
kohtuuhintaiseen asumiseen,
koulutukseen;
kotihoidon resursseja
ja hoivapaikkoja on lisättävä.
Sisäisen turvallisuuden heikkeneminen on katkaistava
ja puolustusvoimien toimintakyky on turvattava.
Kriittiset yhteiskunnan toiminnot ja palvelut on pidettävä julkisen sektorin kontrollissa.
Soten julkisia menoja lisäävä ”uudistus” torpattava,
perusterveydenhoidon resurssointi kuntoon.
Julkisella sektorilla tehdään paljon arvokasta suorittavaa työtä.
Suomen julkisen sektorin on annettu kuitenkin vuosikymmenten aikana paisua liian suureksi, vastaavalla tasolla ovat vain Ranska ja Tanska.
Kestävyysvajetta on kurottava
ja julkisia menoja on kohtuullistettava vastaamaan talouden kantokykyä.
Tulevia sukupolvia ei saa kuormittaa nykyisen sukupolven vastuuttomalla politiikalla.
Velkaantuminen on lopetettava
ja julkiset menot tulee laskea tasolle, joka vastaa eurooppalaisen huipputason sijaan keskitasoa.
Velkaantuminen on tuplattu kuluneen 10 vuoden aikana.
Suomen julkinen velka on saatava selvästi ja pysyvästi alle 60 % tason bruttokansantuotteesta.
Tämä tarkoittaa sitä, että hyvinvoinnin rahoittamiseksi julkisen sektorin tehtävät tulee asettaa tärkeysjärjestykseen ja eriteltävä välttämättömät menot epäolennaisista.
Leikkauslistan kärkeen on laitettava menot, joilla on vähiten merkitystä maamme hyvinvointiin, työllisyyteen ja kilpailukykyyn tai joiden vaikutukset ovat suorastaan haitallisia.
Leikkaukset on aloitettava maahanmuuton
ja EU-tulonsiirtojen kaltaisista ulkoisista kohteista.
Suomalaisia on vihdoinkin uskallettava puolustaa eikä jatkaa kansalaisille vahingollista ja kallista nöyristelypolitiikkaa.
Leikkauslistalle on otettava myös yritystuet,
tuulivoiman syöttötariffit
ja ulkomaille maksettavat sosiaalituet.
Julkisen sektorin eri hallintotasoille on tuotava kustannustehokkuutta
ja epätarkoituksenmukaisia toimia on kitkettävä.
Lisäksi on karsittava toimintakulttuuria, jossa määrärahoille vaikka keksimällä keksitään käyttökohteita, vaikka toisaalla on aitoa tarvetta lisäpanostuksille.
Myös on alettava pitämään kiinni siitä, että menoja ei tahallaan alibudjetoida.
Kuntien takausvastuita tulee valvoa paremmin
ja julkisille toimijoille tulee tehdä stressitestejä siltä varalta, että taloustilanne huononee tai korkotaso nousee.
Ylimääräisiä velvoitteita ja velkaisuutta ei pidä sysätä kunnille.
Näitä periaatteita noudattamalla voidaan saada yli kahden miljardin euron vuotuiset säästöt velkaantumisen taittamiseksi, ilman että palvelut tai talouskasvu oleellisesti kärsivät.
Investoinnit tulee suunnata järkeviin kohteisiin kuten liikenneväyliin,
julkisten rakennusten korjaukseen
sekä koulutukseen.
Finanssipoliittisessa ”elvytyksessä” tulee toimia maltilla ja silloinkin sen tulee kohdistua edellä mainittujen kohteiden kaltaisiin järkeviin investointeihin ja korjausvelan paikkaamiseen.
Riskirajoille viety sisäisen turvallisuuden heikentyminen on katkaistava.
Poliisin ja rajavartioston lisäksi
puolustusvoimat tarvitsee lisäpanostuksia toimintakykynsä turvaamiseksi.
Jotta hyvinvointimme voidaan turvata, kriittiset yhteiskunnan hyvinvointipalvelut on pidettävä jatkossakin julkisen sektorin kontrollissa.
Yksityisellä sektorilla on usein tärkeä rooli palveluntuotannossa, jonka edut tulee valjastaa käyttöön,
mutta viime kädessä on muistettava, että yritysten tehtävänä on tuottaa voittoa.
Nykyinen sote-esitys kasvattaa menoja varmasti.
Julkisten menojen supistamiseksi koko niin kutsuttu ”uudistus” on torpattava.
Sen sijaan nykyistä järjestelmää tulee kehittää ja ensi sijassa laittaa keskeisin ongelmakohta eli perusterveydenhuollon resurssointi kuntoon.
KANSALLINEN ETU EDELLE
EU:n
ja euron yhteisvastuista on kieltäydyttävä.
Talous- ja rahaliittoa ei pidä syventää,
jäsenmailta edellytettävä markkinakuria ja talousvastuuta.
EU-varainkäyttöä on syytä suitsia,
EU-tukia karsia
ja jäsenmaksuja alennettava.
Vapaakauppaa rehdein säännöin,
sopimuksilla ei saa heikentää kansallista itsemääräämisoikeutta.
Kehitysyhteistyön rahareikiä tulee karsia, käyttöön uusia toimintamalleja.
Haittamaahanmuutto on lopetettava.
Finanssi- ja eurokriisi toivat julkisuuteen koko joukon kansainvälisen talouden ja poliittisen järjestelmän kupruja, kuten petolliset asuntoluottojohdannaiset, järjestelmällisen markkinamanipuloinnin sekä talouseliitin ja poliittisten vallankäyttäjien keskinäisen suhmuroinnin, jossa veronmaksajat laitetaan maksamaan lasku, mutta syyllisiä ei laiteta vastuuseen.
Katastrofaaliseksi vajonnut tilanne korjattiin pumppaamalla tuhansia miljardeja keskuspankkirahaa ja laskemalla korot nolliin.
Kun uusi raha on kanavoitunut pääomamarkkinoille, ne tahot ovat hyötyneet jotka ovat päässeet osalliseksi keinotekoisesta pääomavarallisuuden arvonnoususta, samaan aikaan kun valtaväestö on laitettu säästökuurille.
Tämä on ollut paitsi epäoikeudenmukaista, myös aiheuttanut hyvin poikkeuksellisen ja riskialttiin tilanteen markkinoille, mikä sekin tullaan tarvittaessa kaatamaan uudestaan veronmaksajien syliin.
Suomi tarvitsee puoluetta, joka ajaa vain ja ainoastaan Suomen etua ja joka toimii suomalaisten etujen puolustajana ja edunvalvojana.
Aikaisemman naiivin politiikan (”hei me tienataan tällä”) vuoksi Suomi on tehnyt itselleen vahinkoa.
Esimerkiksi eurokriisissä Suomen saatavat Kreikalta ovat jo huvenneet sadoilla miljoonilla, ellei miljardeilla, kun tukilainojen ehtoja on muutettu kerta toisensa jälkeen.
Suomen on kieltäydyttävä jatkossa EU:n
ja eurovaluutan yhteisvastuista.
Kaikista takausvastuita ja maksusitoumuksia sisältävistä järjestelyistä pitää jäädä pois.
Talous- ja rahaliittoa ei tule syventää.
Suomen tulee korostaa markkinakuria
ja jäsenmaiden omaa talousvastuuta
sekä no-bailout periaatetta.
Kaiken varalta, Suomen on syytä varautua myös euroalueen ja taloustilanteen kriisiytymiseen
sekä hallittuun euroeroon, jossa Suomen saatavat eivät vaarannu.
Euroopan talousaluetta on uudistettava siten, että tavaroiden- ja palveluiden vapaaseen liikkuvuuteen ei yhdistetä automaattisesti työvoiman vapaata liikkuvuutta.
Työttömyysturvan kaltaisia sosiaalietuuksia ei pidä maksaa Suomen ulkopuolelle.
EU:n varainkäyttöön on puututtava
ja erityisesti EU-jäsenmaiden tukia karsia.
Nämä suorat tuet muodostavat joillakin jäsenmailla jopa useita prosentteja bruttokansantuotteesta ja ovat huonosti valvottuja ja korruptiivisia.
Paitsi että ne käyvät kalliiksi, ne myös heikentävät suomalaisten yritysten kilpailuasemaa.
Suomen ei tule hyväksyä Brexitistä koituvaa Suomen EU-nettojäsenmaksuosuuden kasvua
eikä Suomen tule hyväksyä EU-budjetteja, ellei EU:n budjetin kokoa aseteta uudelle alemmalle tasolle tai Suomi saa Tanskan ja Ruotsin tavoin EU-jäsenmaksualennusta.
Suomen kultavarantojen ulkomailla tapahtuvan säilytyksen riskit on arvioitava.
Monet maat, kuten Saksa, Itävalta, Belgia ja Hollanti ovat palauttaneet ulkomailla säilytettävää kultaansa takaisin kotimaahan.
Huolia ovat aiheuttaneet muun muassa mahdolliset keskuspankkien lainauskäytännöt ja ”sijoitusriskit”.
Peräti 96 % Suomen Pankin kultavarannoista on ulkomaisten keskuspankkien säilytyksessä ja niiden turvallisuus on varmistettava kaikissa olosuhteissa.
Vapaakauppa on elintärkeää taloudellemme ja hyvinvoinnillemme,
mutta vastustamme vapaakaupan varjolla tapahtuvaa kansallisen itsemääräämisoikeuden heikentämistä.
Siksi vapaakauppasopimuksiin tulee suhtautua varovaisuudella
ja esimerkiksi ylikansallista riitojen ratkaisumenettelyä ei saa hyväksyä.
Kehitysapua pitää uudistaa ja ottaa käyttöön perussuomalaisten esittämä kehitysapumalli, jossa rahoittamisesta huomattavan vastuun ottavat yksittäiset kansalaiset ja yritykset verokannustimin.
Jatkuvien rahareikien sijaan kehityksen täytyy tapahtua paikallistasolla kestävästi.
Määrärahojen valvontaa
ja vaikuttavuutta on tehostettava.
Haittamaahanmuutto on lopetettava.
Maahanmuuton kustannuksissa tulee ottaa huomioon kokonaisvaikutukset, joita ovat paitsi heikosti työllistyville väestöryhmille tehtävät krooniset tulonsiirrot, myös muun muassa koulutukseen ja turvaviranomaisiin uppoavat lisäkustannukset.
Haittamaahanmuuttoa vähentämällä voidaan välittömästi säästää satoja miljoonia euroja, puhumattakaan pitkäaikaisista rasitteista jotka syntyvät heikkenevän sisäisen yhteenkuuluvuuden, laskevan osaamistason ja huononevan huoltosuhteen vuoksi.
ETURYHMIEN ULKOPUOLELLA
Etupiirien sijaan suomalaisten intressit etusijalle.
Poliittiset palkkiovirat on lopetettava.
Kaverikapitalismia kitkettävä, yritystuet remonttiin.
Vahvat kotimarkkinat
ja pk-sektorin edellytykset ovat parasta elvytystä.
Tavallisen kansan omistuskulttuuria vahvistettava.
Laman uhrien epäoikeudenmukaisuuksia pyrittävä vielä korjaamaan.
Kansallisen edun puolustamisen lisäksi
meidän on puututtava myös yhteiskuntamme omiin taloudellisiin vääristymiin ja rakenteellisten epäkohtien poistamiseen.
Poliittisten-taloudellisten etupiirien sijaan talouspolitiikan ytimessä on oltava Suomen ja suomalaisten etu.
Selkeä esimerkki suomalaisesta kaverikapitalismista on yritystuet, jotka tulee laittaa remonttiin.
Suomen nykyinen yritystukijärjestelmä on paitsi tehoton, myös moraalisesti väärin.
Suuri osa tuista menee muutenkin kannattaville yrityksille ja valuu käytännössä osinkoihin, monesti vielä ulkomaille.
Yritystukijärjestelmän toimivuutta tulee parantaa poistamalla tehottomat tuet kuten tuulivoiman syöttötariffit ja kohdistamalla tukia elinkeinoelämän kehityksen ja uudistumisen kannalta järkevästi.
Tavoitteena on yhdenvertainen,
kilpailuasemaa
ja huoltovarmuutta vahvistava
sekä vastikkeellinen markkinaehtoinen järjestelmä.
Kehittämisen tulee tapahtua vaiheittain niin, että muutokset ovat ennakoitavissa olevia ja yritykset ehtivät sopeuttaa toimintansa niihin.
Kaverikapitalismin sijaan huomio tulee kiinnittää kansalaisten ostovoiman
ja omistajuuden
sekä pk-sektorin edellytysten parantamiseen.
Tavallisen kansan omistuskulttuurin vahvistaminen tuo taloudellista itsenäisyyttä ja riippumattomuutta, sekä puskureita vaikeita aikoja varten.
Vahva kotimarkkina on parasta elvytystä, sillä se toimii ponnahduslautana yrityksille kasvaa ja kansainvälistyä, sekä luo pohjaa kotimaiselle omistuspohjalle.
Ongelmana on se, että pääomatalouden piirissä oleville on luotu suotuisat olosuhteet, siinä missä palkkatyöllä tai tavallisella yrittäjyydellä on vaikea vaurastua tai edes tulla toimeen.
Nykyiset järjestelmäpuolueet eivät tule muuttamaan tilannetta, pikemminkin esimerkiksi yritystuet ovat ainoastaan jatkaneet kasvuaan niiden valtakaudella.
Tätä taustaa vasten on syytä kiinnittää huomiota siihen epäoikeudenmukaisuuteen millä perustein leikkauksia on tehty.
Muun muassa nuorisotyöstä ja koulutuksesta on leikattu ronskisti, samaan aikaan kun miljardien yritystuista ei oltu valmiita leikkaamaan mitään.
Korkeasta verotuksesta huolimatta perusterveydenhoidon resurssointi on rapautunut, vaikka samaan aikaan maksuttomia terveyspalveluja tarjotaan laittomasti maassa oleskeleville.
Tehottomat ja epäoikeudenmukaiset rakenteet kasvattavat verotaakkaa ja jumittavat ihmisiä sekä koko yhteiskuntaa.
Siksi on tärkeää tervehdyttää vallankäyttö- ja hallintojärjestelmää sekä tuulettaa koko poliittista kulttuuria.
Erilaiset rälssit on lopetettava.
Julkisen sektorin ja julkisomisteisten yritysten ei tule myöntää kalliita hallituspaikkoja, lisäeläkkeitä tai muita suhteettomia etuuksia.
Poliittisista virkanimityksistä
sekä julkisen ja yksityisen sektorin kaksoisrooleista pitää päästä eroon.
Myös kansanedustajien erioikeudet kuten verottomat kulukorvaukset tulee lopettaa ja asettaa samalle viivalle yleisen käytännön kanssa.
Lähipiirikytkökset,
päätöksenteon sisäpiiritiedon käyttö
ja julkisten hankintojen avoimuus on otettava kriittiseen tarkasteluun,
kuten myös erilaiset kotimaiset kartellit ja monopolit.
Huomiota tulee kiinnittää myös työeläkerahastojen kasvuun, mikä on johtanut Suomen kaltaisessa pienessä maassa huomattavaan vallan keskittymiseen.
1990-luvun laman vääryys on tunnustettava ja laman uhreille jälkikäteen annettava oikeudenmukainen kohtelu, sikäli kun se vielä on mahdollista.
Velallisten oikeudet on turvattava
ja samalla on huolehdittava siitä, etteivät samanlaiset epäkohdat pääse enää toistumaan.
Henkilökohtaisen konkurssin mahdollisuus on selvitettävä
eikä keltään saa viedä tulevaisuuden mahdollisuuksia aloittaa uudestaan.
Pikavippifirmojen koronkiskonta pitää kieltää.
VEROTUS REMONTTIIN
Asumisen, energian ja autoilun verotusta leikattava.
Keskituloisten työnteon
ja työeläkkeiden verotusta lievennettävä.
Veropohjaa laajennettava
ja tasapuolistettava.
Yle kulukuurille.
Sivistysvaltioon kuuluu yksityisen omistuksen kunnioittaminen
ja verovarojen tarkka käyttö.
Tämä tarkoittaa sitä, että verotus on pyrittävä pitämään mahdollisimman kohtuullisena, kannustavana ja oikeudenmukaisena.
Veropohjan on oltava laaja,
eri tulomuotoja on kohdeltava mahdollisimman tasapuolisesti
ja verotuksen porsaanreiät tulee tukkia.
Kootun verokertymän suhteen on noudatettava kustannustarkkuutta
ja veronmaksumoraalia ei saa rapauttaa kohdistamalla varoja yhteiskunnan edun kannalta kyseenalaisiin kohteisiin.
Käytännössä tämä tarkoittaa sitä, että Suomen verotusta on kokonaisvaltaisesti uudistettava.
Varsinkin korkeaa asumisen, energian ja liikenteen verotusta on leikattava
sekä keskituloisten palkkaverotusta kohtuullistettava.
Tavoitteita asetettaessa on kuitenkin pidettävä mielessä talousrealismi, ja erityisesti se, että julkinen talous tulee saada tasapainoon.
Välilliset verot kuten ympäristö- ja energiaverot ovat tasaveroja, jotka osuvat kaikista kovimmin pienituloisiin, eläkeläisiin sekä ympäryskunnissa ja haja-asutusalueilla asuviin.
Ne myös heijastuvat kohonneissa asumis- ja toimeentulotukimenoissa.
Sähköveroa on alennettava kohti EU:n minimitasoa
ja sähkönsiirtohinnoille on saatava katto.
Näin haluamme varmistaa teollisuustyöpaikkojen säilymisen Suomessa
ja saada asumiskustannukset Suomessa kohtuullisimmaksi.
Suomi on harvaan asuttu, pitkien etäisyyksien maa.
Liikkuminen omalla autolla on varsinkin ympäristökunnissa ja haja-asutusalueilla asuville usein välttämätöntä.
Autoilun verotusta on keventämistä.
Autoveron poiston seurauksena Suomen iäkäs autokanta nuorenisi, jolloin myös autoilun turvallisuus paranee ja päästöt vähenevät.
Keskituloisten työnteon verotus iskee ankarasti tavallisen suomalaisen ansioihin ja sitä tulee lieventää.
Kuten kuvasta näkyy, veroprogressio kiristyy Suomessa selvästi Ruotsia enemmän, kun siirrytään pienipalkkaisesta keskipalkkaiseen työtuloon.
Tämän progression madaltaminen tukee keskituloisten ostovoimaa,
sekä parantaa työn vastaanottamisen kannattavuutta, ja siten työllisyyttä
ja talouskasvua.
Veronhuojennukset on toteutettava asteittain työllisyysasteen kohentuessa ja taloustilanteen mukaan.
Pienituloisten työllistymistä ja toimeentuloa voidaan edistää sovittamalla verotusta ja sosiaaliturvaa paremmin yhteen.
Eläketulojen verotus tulee yhdenmukaistaa samalle tasolle kuin vastaavan suuruinen työtulon verotus, eläketulovähennystä kasvattamalla.
Tavoitteemme on ottaa käyttöön asteittain pieni- ja keskituloisille eläkeläisille painottuva puoliväli-indeksi, jotta näiden eläkkeiden ostovoima säilyisi paremmin.
Kansaneläkelaitoksen työmarkkinatuesta perittävää 20 % ennakkoveroa tulee madaltaa
ja oikaista myös erilaiset eläkkeiden kaksoisverotuksen ongelmat.
Tavallisen perinnönsaajan ongelmatilanteita tulee korjata.
Näitä syntyy muun muassa, kun perijällä ei ole käteisvaroja maksaa perittävästä asunnosta suoritettavia veroja.
Lesken ja lasten asemaa tulee selkeyttää.
Yritysten sukupolvenvaihdoksissa jatkuvuuden turvaaminen on tärkeää.
Tavallista omaisuutta on verotettu jo moneen kertaan ja perintövero on vielä yksi verotuksen kerros tämän päälle.
Koska perintöveron kertymä on kuitenkin reilut 500 miljoonaa euroa, huomio tulee ainakin ensi sijassa kiinnittää epäkohtien poistamiseen.
Kotitalouksia tulee kannustaa laajemmin säästämiseen ja sijoittamiseen.
Kannatamme sijoitussäästötilin käyttöönottoa.
Nyt suuri osa suomalaisten varallisuudesta on nollakorkoisilla käyttötileillä
ja pääomatulot ovat keskittyneet vain pienelle osalle väestöä.
Sijoitussäästötili voidaan ottaa käyttöön ilman kattoa ja sen sisälle tulee voida laittaa erilaisia sijoitustuotteita sekä listaamattomien yhtiöiden osakeomistuksia, millä luotaisiin pohjaa kotimaisten yritysten alkuvaiheen siemenrahoitukselle.
Osana verotuksen kokonaisuudistusta, on tärkeää laajentaa verotuksen kattavuutta.
Verovapaiden yleishyödyllisten yhteisöjen, suursäätiöiden ja ay-liikkeen tai työnantajajärjestön, määrittelyä tulee korjata siten, että sen mukanaan tuomaa verovapautta ei käytetä hyväksi ja sillä tehdä raakaa bisnestä.
Yleishyödyllisten yhteisöjen suuremmista pääomatuloista tulee periä alennettua 15 % veroa.
Uudistus koskisi ainoastaan suurimpia yhteisöjä, eikä valtaosaa suomalaisista yhdistyksistä tai säätiöyliopistoja.
Aggressiiviseen verosuunnitteluun
ja voittojen kotiuttamiseen ulkomaille veroparatiiseihin
sekä veronkiertoon on puututtava tiukemmin.
Myös kaikki Suomen miljardien eurojen verotuet on käytävä kriittisesti läpi ja turhat karsittava asteittain.
Yleisradio on laitettava kulukuurille.
SUOMALAINEN TYÖ JA YRITTÄJYYS
Työllisyysaste nostettava muiden Pohjoismaiden tasolle.
Työnhakijan omaa aktiivisuutta tarvitaan,
mutta turhaa nöyryytystä ei.
Yrittäjyyden toimenpidekokonaisuus toteutettava.
Työvoiman liikkuvuutta edistettävä,
samalla asumistukien vääristymät korjattava.
Työvoiman saatavuusharkintaa tiukennettava,
suomalaiset nuoret työnsyrjään kiinni.
Työ
ja yrittäminen ovat talouden ja yhteiskunnan peruspilareita.
Työllisyys- ja yrittäjyyspakettimme tavoitteena on nostaa työllisyysasteemme muiden pohjoismaiden 75% tasolle
sekä parantaa yrittäjien asemaa.
Työ tuo tekijälleen paitsi taloudellista itsenäisyyttä, myös tunteen yhteiskuntaan kuulumisesta.
Yhteiskunta puolestaan hyötyy työntekijöiden työpanoksesta
sekä työttömyyteen liittyvien sosiaalimenojen pienenemisestä.
Pakkolakiseikkailut kuuluvat historiaan ja yrittäjyyden toimintaedellytysten parantamiseksi huomio tulee kiinnittää keinoihin, jotka eivät heikennä yksipuolisesti työntekijöiden työehtoja tai ostovoimaa.
Myös elinkeinoelämän innovaatiokyvyn kehittäminen pitää nostaa keskiöön pelkkien kustannuskilpailukykytekijöiden sijaan, varmistamaan yhteiskunnan pitkän aikavälin menestys.
Työmarkkinoiden joustavuuden parantamiseksi on lisättävä ja rohkaistava paikallista sopimista, yleissitovuuden tai vastaavan järjestelyn piirissä,
huolehtien samalla työmarkkinoiden ennustettavuudesta ja työrauhasta.
Erot toimialojen sisällä yritysten välillä ovat suuret ja joustot ovat tarpeen niin yritysten toimintaedellytysten kuin työllistämisenkin kannalta.
Sosiaaliturvaa on uudistettava siten, että kaikenlaisen työn vastaanottaminen pitää olla aina taloudellisesti kannattavaa.
Työ on parasta sosiaaliturvaa
ja tavoitteena on se, että mahdollisimman harva tarvitsee tukia.
Sosiaalituen tarkoituksena on, että ihmiset pääsisivät mahdollisimman nopeasti omille jaloilleen,
ei tukea elämäntapana tuilla elämistä.
Tavoitteena pitäisi olla tukiriippuvuuden vähentäminen,
ja tämä onnistuu parhaiten työtä ja toimeliaisuutta lisäämällä.
Esitykset passivoivasta kansalaispalkasta on torpattava.
Sosiaaliturvajärjestelmän pitää olla kannustava
ja vastikkeellinen,
mutta työttömien kepittämisessä ja nykyisessä aktiivimallissa ei ole paljon järkeä, jos töitä tai järkeviä työllistymiseen johtavia palveluita ei ole tarjolla.
Aktiivisuutta tarvitaan,
mutta turhaa nöyryytystä ei.
Työmarkkinoilla ja sosiaaliturvassa on otettava huomioon työn luonteen muutos ja perinteisten työurien pirstoutuminen sekä se, että tulevaisuudessa palkitaan yhä enemmän tuloksista kuin tehdyistä työtunneista.
Muuntokoulutusta tulee vahvistaa alan vaihtajille
ja aikuiskoulutus on uudistettava vastaamaan yhä nopeampia osaamistarpeiden muutoksia.
Palkkatukien ja muiden työvoimapalveluiden vaikuttavuutta on lisättävä, siten että toimien myötä henkilöt pääsevät paremmin eteenpäin avoimille työmarkkinoille ilman ”tempputyöllistämistä”.
Työllisyyspolitiikkaa ei tule myöskään tehdä perhepolitiikalla, varsinkaan huonolla sellaisella.
Lasten ei pidä ”joustavoitua” liian pienenä kodin ulkopuolelle hoitoon tai kasvatusputkeen, vain jotta naisten työllisyystilastoa saataisiin nostettua.
Emme myöskään pidä mielekkäänä, että äiti siirtyy hoitovapaalta työttömäksi siksi, että tämän uskotaan kannustavan häntä tai lisäävän tasa-arvoa.
Ehdotamme myös, että selvitetään, voisivatko ammattiliitot maksavat jatkossa ensimmäisen sairauspäivän karenssin työntekijän puolesta.
Ammattiliitot keräävät rahaa työttömyyttä varten, joten samalla rahaa voisi kerätä ensimmäisen sairauspäivän kattamista varten.
Sekä työnantaja että työntekijä säästäisivät
ja tämä voisi kannustaa ihmisiä liittymään ammattiliittoihin.
Ulkomaisten työntekijöiden halpatyömarkkinoiden estämiseksi työvoiman saatavuusharkinta on säilytettävä
ja ehtoja tiukennettava.
Näitä duuneja on varattava erityisesti suomalaisille nuorille työnsyrjään kiinni pääsemiseksi.
Todellista arvoa luovaa työperäistä maahanmuuttoa edistetään,
mutta maahanmuuttoa ei saa avata nettotulonsiirtojen kohteena olevalle matalapalkkaiselle työvoimalle.
Työn ja sen tekijöiden kohtaamiseksi työvoiman liikkuvuutta on edistettävä maan sisällä.
Ehdottamallamme muuttoavustuksella kannustetaan työntekijää vastaanottamaan työ toiselta paikkakunnalta.
Erityisen tärkeää tämä on kahden asunnon tilanteissa, jossa uuteen työpaikkaan liittyy epävarmuutta työpaikan pysyvyydestä.
Työn perässä muuttavat tulee myös vapauttaa asuntokaupan varainsiirtoverosta.
Ongelma juontaa juurensa siitä, että asumiskustannukset ovat kasvaneet voimakkaasti.
Asumiskustannusten lievittämiseen tulee pyrkiä eri keinoin, kuten kaavoituksella, lisäämällä kohtuuhintaista vuokra-asumista, mutta erityisesti lieventämällä asumisen, liikenteen ja energian verotusta.
Samalla asumistuet
ja toimeentulotuet ovat nousseet järkyttäviin mittaluokkiin.
Asumistuista tulee karsia elintasoelementtejä, joiden varassa kymmenet tuhannet elävät asunnoissa joihin heillä ei ole varaa.
Tilannetta on pahentanut maahanmuutto, kun heikosti integroituvat ja tulonsiirroilla elävät maahanmuuttajat ovat pakkautuneet suuriin kaupunkeihin ”lähelle työpaikkoja”, mutta eivät kuitenkaan töihin kyseisiin työpaikkoihin.
Nämä asunnot ovat pois niiltä jotka tekevät töitä ja etsivät vapaita asuntoja.
Asumistuet vääristävät markkinoita
ja kanavoivat veronmaksajien rahaa tulonsiirtoina rakennusliikkeille ja vuokranantajille.
Yrittäjyyden edellytysten parantamisen pitää olla seuraavan eduskuntakauden pääteemoja.
Suurilla suomalaisilla yrityksillä on ja tulee olemaan erittäin merkittävä asema elinkeinoelämässä.
Suomi on Euroopassa kolmen kärkeä suuryritysten suhteen Sveitsin ja Ruotsin ohella, ja suuret yritykset vastaavat pääosin Suomen viennistä.
Työllistymisessä tämän maan pien-, mikro- ja yksinyrittäjät tulevat kuitenkin olemaan avainasemassa
ja viennin kehittämisessä pk-yrityksillä on eniten kasvun varaa.
Kasvuyrityksiä tarvitaan lisää myös, jotta Suomen ohueksi jäänyt keskikoon yrityssektori vahvistuisi ajan myötä.
Talouden elinvoiman palauttamiseksi yrittäjyyden toimintaedellytyksiä on korjattava monin eri tavoin.
Yrittäjien sosiaaliturva pitää saada kuntoon, koko yrittäjäperheen osalta.
Samalla haluamme puuttua pienyrittäjän heikkoon asemaan siinä tilanteessa, että yritystoiminta ei menesty suunnitellulla tavalla.
Haluamme lisää konkreettista turvaa yrittäjille – konkurssiturvaa, sosiaaliturvaa ja työterveysturvaa.
Yhtenä konkreettisena toimena, ehdotamme, että vanhempainvapaiden kulujen siirtämistä työnantajalta yhteiskunnan korvattavaksi selvitetään.
Myös yrittäjien käytännön oikeusturvaa on parannettava.
Yrittäjyys on inhimillistä toimintaa ja tahattomien pikkuvirheiden ei tule johtaa välittömiin sanktioihin verotuksessa tai muussa hallinnossa, vaan tarvitaan joustavuutta.
Ongelma lähtee liikkeelle jo siitä, että ministeriöiden työryhmissä pyörii aina sama porukka, eikä mukana ole yhtään yrittäjää.
Lakien säätämisessä pitää aina selvittää yrittäjien kannalta vaikutukset
ja ottaa yrittäjät mukaan lakien valmisteluun.
Lainsäädäntö on laadittava yrittäjäystävälliseksi.
Arvonlisäverollisen liiketoiminnan alarajaa on nostettava
ja kohdennettava.
Uudistus parantaisi erityisesti palveluliiketoiminnan pienyritysten kannattavuutta ja mahdollisuuksia työllistää.
Ehdotamme, että alarajaa nostettaisiin nykyisestä 10 000 eurosta vähintään 20 000 euroon ja samalla niin kutsuttu huojennusalueen katto 30 000 eurosta 40 000 euroon.
Tätä pienemmät yritykset voivat kuitenkin vain halutessaan hakeutua arvonlisäverovelvollisiksi.
Myös maksuperusteista ALV-tilitysoikeutta on laajennettava
ja pakollinen ennakkovero poistettava.
Osana laajempaa verouudistusta, työllistäville kasvuyrityksille ehdotamme Viron veromallin kaltaista verokannustinta.
Mallissamme pk-yritys, joka palkkaa uusia kokopäiväisiä työntekijöitä on vapautettu yhteisöverosta niin kauan, kun se ei jaa omistajilleen osinkoja.
Tämä kannustaisi yrityksiä kasvuun
sekä siihen, että voitot suunnattaisiin toiminnan edelleen kehittämiseen
ja työllistämiseen.
Myös osuuskuntatoiminta on saatava paremmin tunnetummaksi.
Osuuskuntia tulee kohdella yhdenvertaisesti muiden yhtiömuotojen kanssa
ja niiden mahdollisuuksia hyödynnettävä tehokkaasti tulevaisuuden toimintatavoissa kuten alustataloudessa.
Kotitalousvähennyksen korottaminen on oiva keino tukea yrittäjyyttä ja työllisyyttä.
Kotitalousvähennys on synnyttänyt uutta yritystoimintaa ja sitä olisi syytä saada laajennettua varsinkin sosiaali- ja terveysalalle.
Yrittäjyys on erittäin tärkeä teema ja asiaan liittyy myös lukuisia muita näkökohtia muun muassa rahoituksen, työllistämisen ja käytännön yritystoiminnan osalta.
KILPAILUKYKY KUNTOON
Maa- ja rautateiden rapautuminen estettävä.
VR:n pilkkominen pysäytettävä.
Energia- ja ilmastopolitiikan käänteellä lisää teollisia työpaikkoja ja lasketaan asumiskustannuksia,
sähkövero EU:n minimitasolle
ja energiaomavaraisuus turvattava.
Lupasääntelyn ja byrokratian purkutalkoot.
Vientiteollisuus on hyvinvointimme turvaaja.
Myös pk-sektorin vienti vetämään.
Elinikäistä oppimista – aikuiskoulutus uudistettava.
Uusien teknologioiden ja innovaatioiden vauhdittaminen,
tietopääoma käyttöön.
Teollisuutemme elää vaaran vuosia.
Haluamme varmistaa teollisuustyöpaikkojen säilymisen
ja kilpailukykymme palauttamiseksi tarvitaan lukuisia toimia.
Samalla elinkeinopolitiikan on vastattava uusiin haasteisiin ja mahdollisuuksiin nopeasti muuttuvassa liiketoimintaympäristössä ja teknologiakehityksessä.
Maa- ja rautateiden rapautuminen estettävä
Pitkien etäisyyksien ja harvan asutuksen maassa toimiva liikenneverkko on edellytys elinkeinoelämän toiminnalle ja samalla koko Suomi voidaan pitää asumiskelpoisena.
Tieverkkomme yli kahden miljardin korjausvelkaa on alennettava seuraavan eduskuntakauden aikana.
Perustieverkosto on saatava parempaan kuntoon
ja samalla pidettävä huolta koko liikenneverkkomme edelleen kehittämisestä.
Suuria liikennehankkeita varten ehdotamme rahaston perustamista, jossa ovat mukana työeläkelaitokset.
Kattamaan kustannuksia ja estämään vapaamatkustamista, ulkomaiselle raskaalle liikenteelle pitää olla käytössä tienkäyttömaksut.
Tärkeät infrahankkeet on toteutettava kattavasti koko maassa, joita tarvitaan elinkeinoelämän, liikenteen sujuvuuden ja liikenneturvallisuuden kannalta.
Valtion ei pidä tukea heikosti perusteltuja hankkeita kuten Tampereen ratikkaa.
Suhtaudumme kriittisesti kaupunkien ”autottomat keskustat” - hankkeisiin ja erityisesti Helsingin sisääntuloväylien muuttamiseksi kaupunkibulevardeiksi.
Satamia ohjataan profiloitumaan vahvuuksiensa mukaan.
Tulevaisuuden liikenneratkaisujen kuten hyperloopin mahdollisuuksia on tutkittava.
Suunnitelmat VR:n pilkkomiseksi
ja ulkomaisen kilpailun edistämiseksi on peruttava.
Toimivat lentoyhteydet pitää nähdä investointina
ja Finnair on pidettävä kansallisessa enemmistöomistuksessa.
Energia- ja ilmastopolitiikan äänne
Realistisella energiapolitiikalla ja ilmastosopimusten epäkohtia korjaamalla saadaan pidettyä teollisuutemme työpaikat Suomessa
ja lasketaan asumiskustannuksia.
Suomi ei ole ilmastopahis, vaan suurimmat saastuttajat on saatava mukaan myös talkoisiin.
Suomen kilpailukyvystä huolehtiminen on samalla hyvää ilmastopolitiikkaa, kunhan Suomen energiantuotanto pysyy vähäpäästöisenä.
EU:n ulkopuolelta tulevalle tuonnille olemme ehdottaneet ilmastotullia.
Ilmastopolitiikassa ei pidä tehdä tehottomia tai jopa vahingollisia ratkaisuja ideologisista syistä, kuten kahdeksan eduskuntapuolueen viimeaikaisessa päästösopimuksessa.
Sähkövero on asetettava EU:n minimitasolle Ruotsin tapaan
ja energiaomavaraisuus turvattava.
Turvetuotanto on säilytettävä
ja kivihiilen käytöstä ei pidä luopua etuajassa, vaan sille pitää ottaa kustannusten ja korvaavien ratkaisujen kannalta realistinen aikataulu.
Olemme käsitelleet energia- ja ilmastopolitiikkaa perusteellisesti erillisessä ohjelmassamme.
Lupasääntelyn ja byrokratian Purkutalkoot
Ylisääntelyn ja byrokratian purkaminen on syytä aloittaa heti.
Yritysten hallinnollista taakkaa on kevennettävä laatimalla eri sidosryhmien kanssa hallinnollisen taakan leikkauslista.
Lupa- ja valitusprosesseja on yksinkertaistettava
ja nopeutettava.
Lupaprosessit on pyrittävä saamaan mahdollisimman pitkälti yhden luvan ja luukun alle.
Lisäksi on siirryttävä käyttämään yhden valituksen periaatetta,
aina kun se on kansalaisen oikeusturvaa vaarantamatta mahdollista.
Kokonaan oma lukunsa on EU-byrokratia.
Suomen on lopetettava yritystemme kilpailukykyä tuhoava käytäntö, jossa EU-lainsäädännön kansallisessa toimeenpanossa säädetään minimivaatimusten päälle vielä Suomi-lisää.
EU-lainsäädäntö tulee toimeenpanna lähtökohtaisesti minimivaatimusten mukaan
ja kansalliset joustot täysimääräisesti.
Kuntien hankinnoissa on pyrittävä käyttämään enemmän paikallista tuotantoa.
Lähiteollisuutta tulee tukea hiilineutraalisuudenkin takia, jolloin vältetään rahtikustannuksia ja kuljetusten päästöjä.
Vientiteollisuus on hyvinvointimme turvaaja - myös pk-yritysten vienti vetämään
Suomalaisten pk-yritysten vienti laahaa pahasti jäljessä keskeisiä verrokkimaitamme kuten Ruotsia, Tanskaa, Englantia ja Hollantia, joiden pk-sektorin osuus viennistä on huomattavasti suurempi.
Vientiverkostoille keskeisissä kohdemaissa on annettava riittävästi resursseja
ja julkisen sektorin rinnalla on käytettävä yksityisiä toimijoita.
Liiketoimintamahdollisuuksien hyödyntäminen ei saa jäädä kiinni siitä, että kriittisissä kaupan solmukohdissa ei ole henkilöitä, vaikka samalla Suomessa julkinen sektori on pullollaan erilaisia hallintovirkoja.
Elinikäistä oppimista - aikuiskoulutus uudistettava
Pitkällä tähtäimellä Suomen menestys perustuu koulutettuun ja osaavaan työvoimaan.
Työvoiman osaamistarpeiden kannalta keskeinen muutostarve koskee varsinkin aikuiskoulutusta, jota on uudistettava kokonaisvaltaisesti vastaamaan nopeasti muuttuvien työmarkkinoiden vaatimuksia ja elinikäisen oppimisen tarpeita.
Olemme kirjoittaneet näistä muutostarpeista enemmän koulutuspoliittisessa ohjelmassamme.
Uusien teknologioiden ja innovaatioiden vauhdittaminen
Teknologia ja liiketoimintaympäristö muuttuu nopeasti globaalin kehityksen myötä.
Vahvuuksista huolimatta Suomella on tuotekehitys- ja innovaatiotoiminnassa kapeikkoja, joita tulee paikata.
Korkeakoulujen ja yritysten yhteistyötä
sekä osaamisen kaupallistamista tulee kehittää.
Keskeistä on innovaatioita tuotteistavien yritysten ja teknologiateollisuuden toimintaedellytysten turvaaminen.
Tämä edellyttää erityisesti rahoitussektorin kehittämistä kasvavien startup - yritysten tarpeisiin.
Tutkimus- ja innovaatioasioiden käsittelyä tulee vahvistaa maassamme osana elinkeinopolitiikkaa.
Meillä on paljon potentiaalia, joka jää huonon koordinoinnin vuoksi hyödyntämättä.
Digiratkaisut ja tietopääoma käyttöön
Data on digitalisoituvan liiketoiminnan raaka-aine, mutta julkisella sektorilla tieto ei ole kuitenkaan usein hyödynnettävissä.
Tiedon pitää olla yhteiskäyttöistä kansallisesti eri tasoilla,
tinkimättä ihmisten yksityisyydensuojasta tai tietoturvasta.
Tietopääoma (kuten genomitieto) on myös kansallisvarallisuutta, jonka kontrolli tulee pitää omissa käsissä
ja alan osaaminen ja kehitystyö Suomessa.
Kyberturvallisuudessa,
tekoälyn,
neuroverkkojen,
koneoppimisen
sekä esineiden internetin teknologioissa Suomen tulee olla kärkikaartia.
Tarvitaan valtionhallinnon digiloikka tehostamaan ja virtaviivaistamaan hallintoa.
Muun muassa Sitra on nostanut esille ihmislähtöisen datatalouden tulevaisuuden merkitystä.
Suomella on mahdollisuus toimia edelläkävijänä ja luoda esimerkiksi lohkoketjuteknologian ratkaisu- ja uusiksi standardeiksi.
Ministeriöitä ja hallinnonaloja tulee pystyä johtamaan enemmän asia- ja ilmiökohtaisesti, ei sektorikohtaisesti siiloittain.
Ilmiöpohjaiseen budjetointiin ja päätöksentekoon siirtyminen mahdollistaa strategisemman, pitkäjänteisemmän ja yhtenäisemmän johtamiskulttuurin, jolla päästään nykyistä tehokkaammin vaikuttaviin lopputuloksiin.
KANSALLISVARALLISUUS ON PIDETTÄVÄ OMISSA KÄSISSÄ
Kansallisvarallisuudestamme on huolehdittava, oli kyseessä sitten julkisomisteiset yhtiöt, infra tai luonnonvarat.
Yhteiskunnan kannalta kriittinen infrastruktuuri kuten sähköverkot ja liikenneverkot on pidettävä julkisessa omistuksessa.
Luonnollisia monopoleja ei saa myydä.
Ulkomaisia investointeja on edistettävä,
mutta yritysostojen kontrollia on tiukennettava kokonaisturvallisuuden ja korkean osaamisen kannalta keskeisten yritysten suhteen.
Myös rahoitusmarkkinoihin kohdistuvien vakavien häiriötilanteiden varalle tulee rakentaa toimintavalmiutta.
Suomen mittavien luonnonvarojen merkitys tulee vain kasvamaan resurssiniukkuuden myötä.
Kaivosteollisuus on tulevaisuuden ala sekä vientieurojen tuojana, että työllistäjänä.
Kaivannaisteollisuudella on lupaavat näkymät Suomessa ja maaperästämme on löydetty miljardien arvosta uusia malmeja.
Suhtaudumme kaivostoimintaan myönteisesti,
mutta kaivosyhtiöt tulee kuitenkin saattaa selvemmin vastuuseen luonnolle ja varsinkin vesistöille kohdistuvasta haitasta.
Kaivoslakia on muutettava siihen suuntaan, että yhteiskunta, yhteisö ja maanomistaja hyötyvät enemmän kansainvälisten yhtiöiden louhimista mineraaleista.
Myös kaivosyhtiöiden kotimaista omistuspohjaa on vahvistettava.
Puhtaat vedet ovat suuri kansallisvarallisuutemme, jonka arvo on mittaamaton.
Tämä ”kirkas kulta” on pidettävä omassa hallinnassa, eikä vesivarantoihin liittyviä oikeuksia pidä missään olosuhteissa vaarantaa tai antaa pois omista käsistä.
Velvollisuutemme on suojella ja säilyttää kansallisomaisuuttamme jälkipolville.
Perussuomalainen Suomi
Jotain rajaa.
SISÄLLYS
1. Johdanto .......................................... 4
1.1Vaihtoehdon keskeiset linjaukset ................. 4
1.2Talouden kulmakiviä.............................. 4
1.2.1 Valtion velkaantumisen lopettaminen, työllisyyden ja talouskasvun edistäminen ........ 4
1.2.2 Kansallisomaisuuden suojeleminen ja säilyttäminen jälkipolville ......................... 4
1.2.3 Julkisen rahanjaon oikeudenmukaistaminen: suomalaisten elintason nostaminen .............. 5
1.2.4 Ilmiöpohjaiseen budjetointiin siirtyminen ......... 5
2. Säästöt ............................................ 6
2.1Maahanmuutto .................................. . 6
2.1.1 Haittamaahanmuuton lopettaminen tavoitteeksi . 6
2.1.2 Työvoiman tarveharkinta säilytettävä ............ . 6
2.1.3 Kansalaisuusvaatimuksia kiristettävä ............ . 6
2.2Kehitysyhteistyö .................................. 7
2.3 EU-jäsenmaksu .................................. 7
2.4 Yritystuet ........................................ . 8
2.4.1 Ei tuulivoimatuille, muita tuotantotukia uudistettava ..................................... . 8
2.5 Valtionhallinnon digiloikka hallintoa tehostamaan .................................... . 9
3. Lisäpanostukset ................................. . 10
3.1Turvallisuus ..................................... . 10
3.1.1 Poliisin toimintamenot kuntoon ................. . 10
3.1.2 Myös ulkoinen turvallisuus ja rajojemme valvonta vaativat lisäpanostuksia ............... . 10
3.2 Koulutus- ja innovaatiopolitiikka ................ . 10
3.2.1 Varhaiskasvatukseen ja perusopetukseen kohtuulliset ryhmäkoot ja koulumatkat .......... 11
3.2.2 Ammatillisen koulutuksen resurssit riittävälle tasolle ................................. 11
3.2.3 Lukiokoulutuksen laatuun panostettava ja siirtymistä kolmannelle asteelle tehostettava.... 11
3.2.4 Korkeakoulutuksessa tukea huippuyksiköille ja alueellisille osaamiskeskittymille .............. 12
3.2.5 Oppisopimuskoulutus ja elinikäinen oppiminen vastaavat työelämän tulevaisuuden haasteisiin ........................ 12
3.2.6 Koulurauha-asiamiehet ratkaisemaan kiusaamisongelmia .............................. 12
3.3 Koti, hoito ja hoiva ............................... 12
3.3.1 Lapsivähennyksen palauttaminen ............... 13
3.3.2 Harrastustakuu turvaamaan jokaiselle lapselle ja nuorelle ainakin yksi mieluisa harrastus ............................... 13
3.3.3 Nuorten mielenterveystyö ja kiusaamisen ehkäiseminen ...................... 13
3.3.4 Ruokavaliokorvauksen palauttaminen keliakiaa sairastaville ............................ 13
3.3.5 Eläkeläisten aseman parantaminen ............. 14
3.3.6 Pieni- ja keskituloisille eläkeläisille painottuva puoliväli-indeksi käyttöön ........... 14
3.3.7 Hoivapalvelut kuntoon .......................... 14
3.4 Paluumuutto-ohjelma ........................... 15
3.5 Maaseutuohjelma ............................... 15
3.5.1 Maatalouslomituksen turvaaminen ............. 15
3.5.2 Maataloustulo on turvattava lailla................ 15
3.5.3 Maatalouden satovahinkojen korvausjärjestelmä ............................. . 16
3.5.4 Petoeläinten aiheuttamien vahinkojen korvaaminen ................................... . 16
3.5.5 Matkailuelinkeinon edistäminen ................ . 16
3.5.6 Kotiseutumuseoiden tukeminen................ . 16
3.6 Asuminen ....................................... 17
3.6.1 Asumiskustannusten halpuutus ................. 17
3.6.2 Sähkön siirtohintojen alentaminen ............... 17
3.6.3 Lämmityspolttoaineiden veronkorotuksen peruminen. ...................................... 17
3.6.4 Kiinteistöveron alarajoja laskettava .............. 17
3.6.5 Laajennetun muuttoavustuksen käyttöönotto .. . 18
3.6.6 Korjausavustuksilla erityisryhmien asumisolot kuntoon ............................ . 18
3.7 Liikennepolitiikka ............................. . 18
3.7.1 Suurille liikennehankkeille uusi rahoitusmalli ... . 18
3.7.2 Raskaan liikenteen tienkäyttömaksujen käyttöönotto ulkomaiselle liikenteelle .......... . 19
4. Verokevennykset ................................
.20 4.1Perintöverotukseen kohtuullisuutta............. .20
4.2 ALV:n alarajan nosto sekä uuden, kannustavan yritysveromallin käyttöönotto .................. .20
4.3 Keskituloisten ansiotuloverotusta laskettava kohti Ruotsin tasoa .............................. 21
4.4 Polttoaineveron alennus ........................ 21
4.5 Energiaverotuksen laskeminen EU:n minimitasolle .................................... 21
4.6 YLE kulukuurille ............................... . 22
5. Oikeudenmukaisuuspaketti. . . . . . . . . . . . . . . . . . . . . . .23
5.1Sisäilmasairastuneiden tukeminen ja sisäilmaongelmien korjaaminen ................ . 23
5.2 Ahvenanmaan tasoitusmaksu oikeuden- mukaiselle tasolle .............................. . 23
5.3 Vakuutuslääkäritoiminta ........................ . 24
5.4 Oikeusministeriön alaisten valtuutettujen toiminnan järjestäminen oikeusturvataloksi ..... . 24
5.5 Puoluetukien leikkaus .......................... . 24
5.6 Ruoka-apua antavien järjestöjen tukeminen .... . 25
5.7 Eläinsuojelujärjestöjen tukeminen .............. . 25
6. Vaikutukset talousarvioon ....................... .26
6.1Tulot ............................................ .26
6.2 Menot .......................................... .26
1. JOHDANTO
Perussuomalaiset asettaa Suomen ja suomalaisten hyvinvoinnin etusijalle tarjoamalla maallemme uuden, paremman sekä oikeudenmukaisemman suunnan, ei ainoastaan ensi vuodelle tai seuraavalle vaalikaudelle, vaan myös yli vaalikausien ulottuvalle ajalle.
Tämä edellyttää rakenteellista uudistusta ja uudenlaista ajattelua, jotta nykyiset epäkohdat yhteiskunnassamme voidaan korjata
ja kansalaisia jakava eriarvoistumiskehitys pysäyttää.
Suomalaisten kansallinen etu on aina perussuomalaisen politiikan ytimessä ja sen lähtökohtana.
Tarjoamme työtä, turvaa ja oikeudenmukaisuutta suomalaisille.
Ketään ei jätetä yksin.
Kaikille suomalaisille taataan hyvät edellytykset menestymiseen työn ja yrittämisen kautta.
1.1 VAIHTOEHDON KESKEISET LINJAUKSET
Valtion velkaantumisen lopettaminen
ja talouskasvun edistäminen
Kansallisomaisuuden suojeleminen ja säilyttäminen jälkipolville
Julkisen rahanjaon oikeudenmukaistaminen: suomalaisten elintason nostaminen
Suomesta vähiten houkutteleva Pohjoismaa ei-työperäisille maahanmuuttajille: haittamaahanmuutto seis!
Sisäisestä turvallisuudesta huolehtiminen
Asumiskustannusten halpuuttaminen
ja energiaverotuksen laskeminen EU:n minimitasolle
1.2 TALOUDEN KULMAKIVIÄ
1.2.1 Valtion velkaantumisen lopettaminen, työllisyyden ja talouskasvun edistäminen
Perussuomalaiset haluaa lopettaa valtion velkaantumisen: lähtökohtana tulee olla, että vain sitä jaetaan, mitä on, eikä syömävelkaa oteta tulevien sukupolvien maksettavaksi.
Tämä ei ole pelkästään periaatteellinen kysymys, vaan on muistettava, että ei ole kestävä ratkaisu paikata jatkuvaa budjettialijäämää velanotolla.
Samalla, kun jaetaan sitä, mitä on, on pyrittävä tällöin myös kasvattamaan sitä säkkiä, josta jaetaan, jotta jaettavaa olisi enemmän.
Tämä tarkoittaa tuottavan suomalaisen työn
ja yrittämisen edistämistä.
Kynnystä yrittäjäksi ryhtymiselle ja muiden työllistämiselle tulee madaltaa.
Tulee muistaa, että pienyrittäjät ovat merkittävä työllistäjä ja työllistävät nimenomaan kotimaassa, eivätkä ole ensimmäisenä siirtämässä toimintaansa ulkomaille.
Suurin osa etenkin viime vuosina syntyneistä työpaikoista on syntynyt pk-yrityksiin.
Perussuomalaiset haluaa karsia yrittäjien byrokratiaa.
Hyvinvointiyhteiskuntamme on vähittäin paisunut holhousyhteiskunnaksi, jossa byrokraatti säätelee pienintäkin asiaa.
Järjettömäksi pöhöttynyttä byrokratiaa
ja epäonnistunutta sääntelyä on purettava.
Pahimmassa tapauksessa uudet innovaatiot ja kokonaiset toimialat kuihtuvat byrokratian rattaissa ja uusi yritystoiminta syntyy muihin maihin, joissa on yrittäjäystävällisempi lainsäädäntö.
Tähän on saatava muutos, tai ylisääntelemme taloutemme kuoliaaksi.
Kuten tunnettua, työ tuo tekijälleen paitsi taloudellista itsenäisyyttä, myös tunteen yhteiskuntaan kuulumisesta, mitä perussuomalaiset pitää tärkeänä.
On tärkeää, että jokaisen työpanos saataisiin yhteiskuntamme hyötykäyttöön.
1.2.2 Kansallisomaisuuden suojeleminen ja säilyttäminen jälkipolville
Puhdas vesi, ilma ja luonto ovat kansalaisomaisuuttamme, jota ei tule yhtiöittää  tai myydä ulkomaille.
Vastaavasti maaperämme luonnonvarojen ei tule olla kenen tahansa hyödynnettävissä niin, että esimerkiksi kaivosyhtiö hyödyntää malmiesiintymän ja pilaa ympäröivän luonnon, mutta kaivoksen ehtyessä yhtiö laitetaan konkurssiin ja jätetään ympäristövahinkojen korjaaminen suomalaisten veronmaksajien harteille.
Perussuomalaiset haluavat puolustaa suomalaista työtä
ja maataloutta
sekä suojella kansallisomaisuuttamme pitämällä puhtaat vedet, luonnonrikkaudet ja valtion keskeisen omaisuuden omissa käsissä.
Perussuomalaiset ottavat ilmasto- ja ympäristökysymykset vakavasti.
Tässäkään asiassa me emme tyydy julistamaan, vaan esitämme konkreettisia, vaikuttavia ja realistisia keinoja.
Perussuomalaiset korostavat, että teollisuuden säilyttäminen Suomessa on ympäristö- ja ilmastoteko, koska Suomessa tuotteet tuotetaan mahdollisimman puhtaasti ja luontoa kunnioittaen.
Ei ole ympäristön eikä ilmaston etu, jos tuotanto pakotetaan siirtymään Suomesta maihin, joissa ei noudateta eurooppalaisia ympäristönormeja, ja tämän lisäksi heikompia ympäristönormeja noudattaen valmistettuja tuotteita kuljetetaan vielä pitkiä matkoja Suomen markkinoille.
Kiertotalous antaa suuria mahdollisuuksia.
Tällä hetkellä 70 prosenttia päästöistä syntyy materiaalien valmistuksesta ja hävittämisestä.
80 prosenttia kaikista kulutustavaroista heitetään pois tai poltetaan sen sijaan, että niiden materiaalit hyödynnettäisiin uudelleen.
Suomen pitää vaatia puhtaamman tuotannon suosimista poistamalla kilpailuetu saastuttamalla ja ympäristöä pilaamalla valmistetuilta tuotteilta.
Perussuomalaiset esittävät ilmastotullien käyttöönottoa tuotteille, jotka on valmistettu sellaisissa maissa, jotka eivät noudata eurooppalaisia ympäristönormeja.
Tullien tuotoilla voitaisiin pienentää EU-jäsenmaiden maksuosuuksia EU:n budjetista
ja samalla ohjata saastuttajien tuotantoa vähemmän saastuttavaan suuntaan.
Myös muuttoliike kehitysmaista Pohjoismaihin tulee lopettaa jo siksi, että asuminen ja eläminen kuluttavat pohjoisessa enemmän energiaa kuin lämpimissä maissa.
Tämä on ainoa mahdollisuus päästötavoitteissa pysymiseksi;
myös kehitysyhteistyössä pitää korostaa naisten koulutusta ja väestönkasvun hillitsemistä.
1.2.3 Julkisen rahanjaon oikeudenmukaistaminen: suomalaisten elintason nostaminen
Talouskasvun hedelmät ovat jakautuneet yhteiskunnassamme epätasapuolisesti.
Perussuomalaiset haluaa varmistaa, että talouskasvun hedelmistä pääsevät nauttimaan kaikki kansalaiset.
Panostamme Suomeen ja suomalaisiin, tarjoamme paremman ja oikeudenmukaisemman vaihtoehdon.
Perussuomalaiset katsoo, että suomalaisten valitsemien päättäjien on ensisijaisesti puolustettava kotimaansa ja kansalaistensa etua,
ei liittovaltioideologiaa
tai muiden etua suomalaisten kustannuksella.
Esimerkiksi terveydenhuoltoa, sosiaaliturvaa ja julkisia palveluja ei tule yhtenäistää suomalaisten edun vastaisesti
tai jopa tarjota laittomasti maassa oleskeleville parempaa palvelua kuin oman maan kansalaisille.
Tästä hyvänä huonona esimerkkinä toimii Helsingin kaupunginvaltuuston päätös antaa paperittomille maahantulijoille ilmainen terveydenhuolto.
Samaten suomalaisen työssäkäyvän veronmaksajan näkökulmasta ei ole reilua se, että päiväkodin lastenhoitajan palkka ei riitä korkeaan vuokraan sekä autoon.
Samalla Suomeen saapunut turvapaikanhakijaperhe asuu veronmaksajien piikkiin isossa asunnossa kaupungin keskustassa ja lapset tuodaan hoitoon autolla, eikä kumpikaan vanhemmista käy töissä.
Tilanne, jossa sosiaaliturvan varassa eläville on taattu leveämpi leipä kuin kovaa työtä tekeville pienipalkkaisille työntekijöille, on yhteiskuntamoraalin kannalta kestämätön.
1.2.4 Ilmiöpohjaiseen budjetointiin siirtyminen
Yhteiskunnan ilmiöistä moni ei koske ainoastaan yhden ministeriön toimialaa.
Tällöin ei ole ennakolta selvää, mihin momenttiin kohdistettuna panostukset tietyn havaitun ongelman korjaamiseksi toimisivat tehokkaimmin.
Esimerkiksi asumista ja rakentamista koskevat monet asiat, joihin talousarviolla voi vaikuttaa, jotta asuminen ei olisi niin kallista.
Avainasemassa on kokonaisuuksien hallinta
sekä osaamisresurssien liikuteltavuus ja kohdentaminen sinne, missä niistä on eniten hyötyä.
Kuten muun muassa Sitra on todennut, Suomen tulevaisuuden kannalta on tärkeää kiinnittää erityistä huomiota hallinnonrajat ylittävien ilmiöiden tunnistamiseen ja niihin vastaamiseen julkisen politiikan keinoin.
Ilmiöpohjainen budjetointi ja päätöksenteko mahdollistaa strategisemman, pitkäjänteisemmän ja yhtenäisemmän johtamiskulttuurin, jolla päästään nykyistä tehokkaammin vaikuttaviin lopputuloksiin.
Ilmiöpohjaisen budjetoinnin käyttöönoton myötä ministeriöiden ja julkishallinnon yksiköiden tulosohjausta pystytään kehittämään vaikuttavuusnäkökulmasta siten, että strategisten tavoitteiden toteutuminen varmistettaisiin.
Tällainen tarkastelumalli on erityisen tärkeää laajoissa, poikkihallinnollisissa uudistushankkeissa, kuten sosiaaliturvan kokonaisuudistuksessa sellaiseksi, että työnteko on aina sosiaalitukien varassa elämistä kannattavampaa.
2. SÄÄSTÖT
2.1 MAAHANMUUTTO
Humanitäärisen maahanmuuton kulut lasketaan miljardeissa.
Suomella on Pohjoismaihin ja lukuisiin muihin Euroopan maihin verrattuna löysin turvapaikkapolitiikka.
Perussuomalaisten tavoitteena on Suomelle haitallisen maahanmuuton lopettaminen.
Pysyvän oleskeluluvan saa perussuomalaisessa Suomessa lähtökohtaisesti elättämällä itsensä ja perheensä työllään, jolloin yhteiskunnan ei tarvitse kustantaa elämistä.
Työvoiman tarveharkinta on säilytettävä
ja kansalaisuusvaatimuksia kiristettävä.
2.1.1 Haittamaahanmuuton lopettaminen tavoitteeksi
Perussuomalaisten tavoite on lopettaa haittamaahanmuutto kokonaan.
Suomen tie ei voi olla Ruotsin tie.
Suomesta tulee tehdä pikaisesti epähoukutteleva maa haittamaahanmuutolle.
Tämä säästää lyhyelläkin aikavälillä satoja miljoonia – pidemmällä miljardeja euroja.
Korkean verotuksen, kalliiden asumiskustannusten ja humanitäärisille maahanmuuttajille hyvän sosiaaliturvan yhdistelmä on luonut tilanteen, jossa Suomi ei ole erityisen houkutteleva kohde työperäiselle maahanmuutolle, mutta se on yksi maailman houkuttelevimmista, ellei houkuttelevin, kohde sosiaaliturvashoppailijoille ja turvapaikkaturisteille.
Humanitäärinen maahanmuutto heikentää huoltosuhdetta sekä koko julkisen sektorin rahoitusvajetta.
Lisäksi se aiheuttaa sosiaalisia ongelmia, kuten rikollisuutta.
Tämä puolestaan kuormittaa virkavaltaa ja koko yhteiskuntaa.
Tilastoja eri maahanmuuttajaryhmien yliedustuksesta esimerkiksi seksuaali- ja väkivaltarikoksissa on tehnyt muun muassa poliisiammattikorkeakoulu.
Maahanmuuton kustannukset ovat moninaiset.
Kasvukeskusten toimeentulotukiasiakkaista jopa 40 prosenttia on maahanmuuttajataustaisia.
Asumistukikulut ovat valtavat ja työllisyysaste matelee tietyissä ryhmissä vielä vuosienkin maassaolon jälkeen jopa alle 20 prosentissa.
Lisäksi on suoria vastaanottotoiminnan kuluja, erillisiä koulutuksia, epäonnistunutta kotouttamistoimintaa, palveluita laittomasti maassa oleville, viranomaispalveluita, tulkkausta ja niin edelleen.
Vuosikustannukset lasketaan miljarditasolla.
Maahanmuuttopolitiikassa etusijalle on aina asetettava kansallinen etu, kuten monet EU:n ulkopuoliset maat (esimerkiksi USA ja Australia) ovat tehneet.
Muualta tulijoilla ei saa olla subjektiivista oikeutta asua Suomessa, ellei heistä ole hyötyä suomalaiselle yhteiskunnalle, puhumattakaan tilanteesta, jossa heistä on suoranaista haittaa.
Suomella tai suomalaisilla ei tule olla minkäänlaista velvollisuutta kustantaa tai muutenkaan edistää maahanmuuttajan lähtömaan kulttuurin ylläpitoa.
2.1.2 Työvoiman tarveharkinta säilytettävä
Muun muassa Suomen Perustan tutkimuksen mukaan toistaiseksi vain saksalaiset maahanmuuttajat jättävät ryhmänä Suomen huoltosuhteen plussan puolelle.
Sosiaali- ja terveysministeriö on käyttänyt samoja lukuja omassa selvityksessään (STM, Jere Päivinen: Mitä tiedämme maahanmuuton taloudellisista vaikutuksista? Selvitys maahanmuuton taloudellisten vaikutusten kokonaisuudesta, 2017).
Perussuomalaiset kannattavat tarveharkinnan säilyttämistä EU:n ja ETA-alueen ulkopuolelta tulevalle työvoimalle.
Tarveharkinnan poisto merkitsee kouluttamattomien henkilöiden maahantulon lisääntymistä, mikä johtaisi erillisen halpatyömarkkinan muodostumiseen.
Koulutusta vaatimattomien alojen täyttäminen kouluttamattomilla maahanmuuttajilla aiheuttaa tilanteen, jossa työehtoja poljetaan, suomalaisten nuorten työttömyys kasvaa ja sosiaalitukien tarve nousee, kun halpatyöntekijät eivät pysty elättämään palkallaan itseään, saati sitten mahdollista perhettään, jolle saatetaan joutua maksamaan sosiaalitukia, vaikka perhe ei edes asuisi Suomessa.
Perussuomalaiset eivät halua halpatyömarkkinoita eikä etenkään orjatyömarkkinoita,
vaan tiukentaa tarveharkintaa
ja tukkia järjestelmän porsaanreiät.
2.1.3 Kansalaisuusvaatimuksia kiristettävä
Suomen kansalaisuuden saamisen edellytyksiä tulee tiukentaa.
Erityisesti kielitaito- ja nuhteettomuusvaatimuksiin on kiinnitettävä huomiota nykyistä enemmän.
Lakia tulee muuttaa niin, että kansalaisuus perutetaan, jos se on saatu esimerkiksi valheellisin perustein tai henkilö on syyllistynyt terrorismiin tai muihin sotarikoksiin.
Tällainen henkilö on myös välittömästi ja pysyvästi poistettava Suomen maaperältä.
Säästöjä maahanmuuton kuluista:
Vastaanottoraha 30 M€ Pakolaisten ja turvapaikanhakijoiden vastaanotto 100 M€
Kotouttaminen 200 M€ Laittomasti maassa oleskelevien sosiaalihuolto 5,3 M€ Yhteensä 335,3 M€
2.2 KEHITYSYHTEISTYÖ
Huonosti hoidettu kehitysapu ei ratkaise, vaan pidentää kurjuutta.
Perussuomalainen vaihtoehto perustuu vapaaehtoisuuteen.
Jokainen kansalainen voi halutessaan veroilmoituksen kautta lahjoittaa kehitysapuun, ja lahjoitus menisi suoraan ruohonjuurityöhön esimerkiksi konfliktien ehkäisyyn ja ratkaisuun, koulutukseen sekä tyttöjen ja naisten oikeuksien parantamiseen kehitysmaissa.
Suorat budjettituet tulee lopettaa.
Kehitysapu estää markkinaehtoisten rahoitusjärjestelyjen toimivuutta ja paikallisten pankkien kehittymistä, paisuttaa köyhien maiden julkista sektoria ja hämärtää hallitusten vastuullisuutta omille kansalaisilleen.
Nämä väitteet ovat pitkän uran kehitysavun parissa tehneen Matti Kääriäisen kirjasta Kehitysavun kirous (Into 2015).
Perussuomalaisten kehitysapumalli tulee perustumaan vapaaehtoisuuteen ja ruohonjuuritason auttamiseen.
Vuodelle 2019 valtion tulee varata vain välttämätön pohjakassa niitä maksuja varten, jotka on jo sovittu.
Perussuomalaiset haluavat, että suomalaisten tuloksellisten järjestötoimijoiden painoarvoa kehitysyhteistyörahaston toiminnassa pitää kasvattaa.
Kehitysavun painopistettä siirretään veroporkkanan avulla vapaaehtoisille lahjoituksille
ja kehitysyhteistyön läpinäkyvyyttä on lisättävä, jotta toiminnan vaikuttavuuden seuranta on mahdollista ja rahat voidaan keskittää tehokkaimmille ja hyödyllisimmille toimijoille.
Globaali kehitysapu on todettu jopa haitalliseksi.
Jokainen voi todeta aivan itsekin, että maailmansodan jälkeen maksetut miljardit eivät juuri ole kehittäneet mitään, vaan lisänneet muun muassa korruptiota ja eriarvoisuutta kehitysmaissa.
Samaan aikaan, kun monessa maassa kansa kituu köyhyydessä, asevarusteluun ja konflikteihin on tuhlattu miljardeja.
Passiivisen rahanjaon sijasta kehitysavun tarkoituksena tulee olla konfliktien ehkäiseminen ja ratkaiseminen
sekä auttaa kohdemaita tulemaan toimeen omillaan.
Samaan aikaan hiilijalanjälkeä lisäävä massasiirtolaisuus tulee lopettaa, koska ei ole sen enempää lähtömaiden kuin Euroopan maiden kannalta järkevää, että kehitysmaiden väestö siirtyy Eurooppaan laajamittaisesti sosiaaliturvan varaan tai hanttihommiin sen sijaan, että osallistuisi kotimaansa ongelmien ratkaisemiseen.
Perussuomalaiset korostavat sitä, että naisten ja tyttöjen aseman parantaminen on tärkein yksittäinen teko kehitysmaiden ongelmien ratkaisemiseksi pitkällä tähtäimellä.
Tyttöjen on saatava käydä koulunsa ja osallistua tasavertaisina yhteiskunnan rakentamiseen sen sijaan, että heidät alistetaan lapsentekokoneiksi ollessaan vielä itsekin lapsia.
Tähän ongelmaan puuttumalla korjataan myös koko maapallon kannalta merkittävin ongelma, liikakansoitus.
Kehitysavun saamisen ehdoksi tulee asettaa, että kohdevaltio esittää suunnitelman väestönkasvun saamiseksi kuriin.
Perussuomalaisten mallissa veronmaksaja voi veroilmoituksessaan ilmoittaa vapaaehtoisen summan kehitysapuun.
Tämä ei kuitenkaan riitä.
Suomen tulee irtautua haitallisista kehitysapukohteista
ja keskittyä vain ruohonjuuritason työhön, kuten opetuksen järjestämiseen sekä naisten ja tyttöjen oikeuksien edistämiseen, joiden tulee olla prioriteettien kärjessä myös tulevaisuudessa.
Säästöä kehitysavusta 300 M€
2.3 EU-JÄSENMAKSU
Suomi nöyristelee ja kumartaa Brysseliin.
Sen on loputtava.
Suomen on otettava käyttöön perussuomalainen linja, jossa oman maan ja sen kansalaisten etu tulee aina ensin.
Viis uhkasakoista, jos kansakunnan etu sitä vaatii.
Nöyristelyn aika on ohi – perussuomalaiset haluavat itsenäisen Suomen vallan takaisin.
Suomi maksaa Euroopan unionille jäsenmaksua, joka perustuu arvonlisäveropohjaan ja bruttokansantuloon.
Ensi vuonna jäsenmaksuosuutemme on reilut kaksi (2) miljardia euroa.
Vaikka Suomi saa osan erilaisten tukien muodossa takaisin, Suomi on ollut nettomaksajan roolissa lähes koko jäsenyysaikamme ajan ja nettomaksuosuutemme on ollut vuosittain satoja miljoonia.
Oman jäsenmaksunsa lisäksi Suomi osallistuu muutamien varakkaiden EU-maiden maksuosuuksien helpottamiseen.
Suomi helpottaa Saksan, Hollannin, Itävallan, Ruotsin ja viimeisimpänä myös Tanskan maksuosuuksia, mikä on täysin kestämätöntä.
Suomi on maksanut huomattavia summia myös Iso-Britannialle myönnetyn maksuhelpotuksen rahoittamiseksi, vuonna 2019 149 miljoonaa euroa.
Brexitin myötä EU:n toiseksi suurimman nettomaksajan lähtiessä Suomen nettomaksuosuus on vaarassa kasvaa entisestään.
Perussuomalaiset vaatii, että aiemmasta poiketen Suomen on jatkossa neuvotteluissa ajettava omaa kansallista etuamme ja vaatia oman taakkamme kohtuullistamista.
Epäreiluista jäsenmaksualennuksista on luovuttava
ja samalla on varmistettava, ettei Suomen nettomaksuosuus nouse entisestään.
Tärkein tavoite on EU:n budjetin tuntuva leikkaus, joka edellyttää, että EU:n järjettömäksi paisunut hallinto on laitettava laihdutuskuurille.
Säästöä EU-jäsenmaksuista 300 M€
2.4 YRITYSTUET
Suomessa maksetaan joka vuosi neljä miljardia euroa yritystukia.
Työ- ja elinkeinoministeriö on tutkinut, että vain 11 prosenttia niistä on hyödyllisiä.
Perussuomalaiset haluaa luopua vuodesta toiseen samoille yrityksille maksettavista automaattituista
ja rajata tuet sellaisiin, jotka tuovat Suomeen uusia työpaikkoja ja investointeja sekä luovat innovaatioita.
Perussuomalaiset haluaa tarkastella yrityksille maksettavia tukia kriittisesti ja uudistaa tukijärjestelmän.
Jo lainsäädännöstä seuraa, että yritystuilla tulee olla selkeä taloudellinen tai yhteiskunnallinen tavoite.
Jos tuella on taloudellinen tavoite (tehokkuus, uudistuminen, kilpailukyky, kansantalouden kasvuedellytysten vahvistaminen) tuen on lisäksi kohdistuttava sellaisiin tarkoituksiin, joilla korjataan markkinoiden toimintapuutetta.
Käytännössä tukia on kuitenkin maksettu sellaisille yrityksille ja sellaisiin tarkoituksiin, jotka eivät edistä suomalaisten työllistymistä tai lisää investointeja Suomeen, esimerkkinä jatkuvasti yhteiskunnan tukea saavan Viking Linen matkustajalaivatilaus Kiinasta.
Vastaavalla tavalla tuulivoimatukea on maksettu jo vuosikausia, mutta alalle ei ole syntynyt juuri lainkaan uusia tuotannollisia työpaikkoja.
Työllisyysvaikutusta on rajusti liioiteltu erityisesti tuulivoima-alan edunvalvojien taholta.
Tuulivoima-ala työllistää lyhyenä rakennusaikana pääasiassa maansiirtotöissä, mutta ei tuo pysyviä työpaikkoja.
Tuulivoiman takuuhinta on määritetty veronmaksajan kannalta kestämättömälle tasolle.
Perussuomalaiset vaatii yritystukien rajaamista niihin yrityksiin, joiden alkutaivalta ja investointeja tukemalla yritys voi työllistää suomalaisia ja innovoida tuotteita ja palveluita, jotka ovat pitkällä tähtäimellä itsessään kannattavia.
Erityisesti energiasektorilla on siirryttävä tuotannon jatkuvasta tukemisesta innovaatiotukiin
ja eri energiantuotantomuotoja on kohdeltava tasavertaisesti nykyisen tuulivoiman tukemisen lähinnä ideologisista syistä sijasta.
2.4.1 Ei tuulivoimatuille, muita tuotantotukia uudistettava
Tuulivoiman tuotantotuki tulee poistaa
ja kohdella eri energianlähteitä yhtäläisistä lähtökohdista teknologianeutraalisti.
Jos tuulivoimaa ei pystytä tuottamaan markkinaehtoisesti, sitä ei tule tuottaa lainkaan.
Perussuomalaiset korostaa, että missään tukijärjestelmissä ei pidä olla tuulivoiman tuotantotukia mukana, koska maalle rakennetuista vaihtoehtoisista sähköntuotantotavoista tuulivoima on jo nyt edullisin tapa tuottaa sähköä.
Erityiseksi leikkauksen kohteeksi on otettava satojen miljoonien eurojen aurinko- ja tuulivoiman tuotantotuet,
ja laittaa syyniin näiden tulonsiirtojen poliittiset etupiirikytkökset.
Perussuomalaiset katsoo, että uusiutuvien energialähteiden tuotantotukia tärkeämpää olisi panostaa tuotekehitys- ja tutkimusrahoitukseen
sekä investointitukiin.
Näin voidaan kehittää edelleen teknologisia ratkaisuja, jolla hiiltä ja öljyä raaka-aineenaan käyttävien voimalaitosten ominaispäästöt olisivat minimoitavissa.
Muualla Euroopassa esimerkiksi hiiltä käyttäviä laitoksia ei tulla ajamaan alas vielä kymmeniin vuosiin.
Myös meidän pitää ylläpitää näitä laitoksia huoltovarmuutemme nimissä.
Tuotteiden kilpailukykyyn suunnattujen panosten kautta on mahdollisuus saada vahva vientituote suomalaisten kehittämille hiilidioksidipäästöjen vähentämisteknologioille.
Tuulivoimarakentamisen haittoja kuten melu, välke ja muut haitat, ei myöskään ole juuri lainkaan huomioitu.
On myös huolestuttavaa, että maamme on jäämässä isojen ulkomaalaisten tuulivoimayhtiöiden pelikentäksi – ellei muutoksia pikaisesti tehdä.
Tuulivoimassa on muualla Euroopassa liikkunut ns. ”harmaata rahaa”, jonka alkuperää on vaikea jäljittää.
Ainakaan istuva hallitus ei ole innokas tekemään tälle tuulivoima-asialle yhtikäs mitään.
Se on tällä vaalikaudella nähty.
Verotuksella ja tukipolitiikalla tulee kannustaa kotimaisten energianlähteiden, kuten turpeen ja puuhakkeen hyödyntämiseen.
Energiapolitiikan tuet ja verotus tulee olla läpinäkyviä
ja tuet järkevällä tasolla.
Säästöt yritystuista
Uusiutuvan energian tuotantotuki 232 M€
Muut yritystuet 100 M€
2.5 VALTIONHALLINNON DIGILOIKKA HALLINTOA TEHOSTAMAAN
Eduskuntaryhmistä jokainen on puhunut niin sanotun digiloikan hyödyistä ja sen tuomista kustannussäästöistä.
Kuitenkaan ei voida sanoa, että julkinen hallinto olisi täysmääräisesti ottanut näitä mahdollisuuksia käyttöön, vaikka se vaatii toimia muilta.
Nyt on aika toimia.
Digitalisaatio säästää kuluja, mutta se on myös toiminnan kannalta tärkeää.
Tehokkuus on työntekijän ja ennen kaikkea palveluiden käyttäjän, eli jokaisen Suomen kansalaisen, etu.
Ministeriöiden hallintojen pitää olla suunnannäyttäjiä tässä kehityksessä aikana, jolloin koko yhteiskunnalta tarvitaan tehokkuutta mutta myös kulumalttia.
Muun muassa Sitra on nostanut esille ihmislähtöisen datatalouden tulevaisuuden merkityksen.
Suomella on mahdollisuus toimia edelläkävijänä ja luoda lohkoketjuteknologian kaltaisia ratkaisuja, jotka leviävät eurooppalaisiksi standardeiksi.
Rekisteridatan avaaminen mahdollistaa innovatiivisen palvelutalouden datan hyödyntämiseksi ja siihen liittyvän vientipotentiaalin.
Samalla datan avoimuus tehostaa julkisrahoitteisia palveluita
ja parantaa niiden laatua.
Valtionhallinnon on korkea aika tehostaa toimintaansa digitalisaation mahdollisuuksia apuna käyttäen.
Perussuomalaiset ovat vakuuttuneita siitä, että ministeriöiden digiloikalla saadaan aikaan viiden prosentin säästöt hallinnon kuluista.
Säästöt digiloikasta eri ministeriöiden toimintamenoissa yhteensä28,6 M€
SÄÄSTÖT YHTEENSÄ1 296 M€
3. LISÄPANOSTUKSET
3.1 TURVALLISUUS
Perussuomalainen Suomi on turvallinen.
Siellä toteutuu sekä oikeus että kohtuus.
Kansalaisten ei tarvitse pelätä,
ja he tuntevat, että rangaistukset ovat oikeudenmukaisia.
Ulkorajamme ovat turvattuja
ja Suomessa on toimintakykyiset, asevelvollisuuteen
ja laajaan reserviin perustuvat Puolustusvoimat.
Perussuomalaiset kääntäisivät kelkan heti ja panostaisivat jo ensi vuonna heikentyneen ulkoisen
ja sisäisen turvallisuuden parantamiseen.
3.1.1 Poliisin toimintamenot kuntoon
Vielä vuonna 2010 virkaa tekeviä poliiseja oli Suomessa vajaa 8 000.
Nyt luku on noin 7 150 ja ennusteen mukaan vuonna 2020 virassa on enää 6 300 poliisia.
Perussuomalaiset esittävätkin kenttäpoliisin resurssien vahvistamista kouluttamalla ja palkkaamalla 2020-luvun alkuvuosina vähintään 800 uutta poliisimiestä kenttätehtäviin.
Suomalaiset eivät tarvitse nettipoliiseja kyttäämään ajatusrikoksia sosiaalisessa mediassa,
vaan osaavia, rehellisiä poliiseja kentälle takaamaan arjen turvallisuuden, huolehtimaan liikenneturvallisuudesta ja selvittämään rikoksia.
Hallituksen poliisille osoittamista lisäresursseista liian iso osa on menossa kohonneiden vuokrien muodossa toimitilakustannuksiin.
Suomessa on ylivoimaisesti vähiten poliiseja per asukas Pohjoismaissa.
Esimerkiksi Ruotsissa on kaksi poliisia tuhatta asukasta kohden, kun suhdeluku on Suomessa 1,3.
Silti Ruotsin poliisi on helisemässä esimerkiksi humanitäärisen maahanmuuton aiheuttaman lähiöväkivallan, tuhotöiden ja terrorismiuhan alla.
Näin ollen myös suojelupoliisin ja keskusrikospoliisin toimintaedellytyksiä on parannettava.
Suomen turvallisuustilanne ei ole parantunut sitä myötä, kun poliisien määrä on vähentynyt – päinvastoin.
Kansalaisten turvallisuuden takaaminen on valtiovallan ensisijaisia tehtäviä ja perussuomalaiset olisivat valmiita satsaamaan poliisin työhön tuntuvasti.
Kyse ei ole pelkästään siitä, että ulkona on turvallista liikkua, vaan myös oikeusturvasta.
Kun poliisin resursseja vähennetään, tutkinta-ajat kasvavat entisestään ja rikosten selvittämisprosentti heikkenee.
3.1.2 Myös ulkoinen turvallisuus ja rajojemme valvonta vaativat lisäpanostuksia
Puolustusvoimat on joutunut sopeuttamaan menojaan kohtuuttomasti jo kymmenen vuotta.
Vaikka pieniä parannuksia tilanteeseen on tullut viime vuosina, kuten reservin määrän nostaminen lähemmäs tarvetta, tarvitaan myös lisää kantahenkilökuntaa.
Kantahenkilökunnan lisäämisen myötä reserviä voidaan kasvattaa takaisin kestävään määrään, eli noin 350 000 sotilaaseen.
Puolustusvoimien tehtävä on koko maan puolustaminen eikä se alhaisemmalla määrällä ole täysin realistista, vaikka kalusto olisi hyvää.
Maassa on aina armeija.
Jos se ei ole oma, se on jonkun muun.
Tämä on syytä muistaa.
Perussuomalaiset tukee jatkossakin vahvaa asevelvollisuuteen
ja laajaan reserviin perustuvaa järjestelmää.
Jotta uskottava kriisivalmius säilyisi reservissäkin, on vapaaehtoiseen maanpuolustustyöhön panostettava.
Esimerkiksi MPKY:n ja maakuntajoukkojen ajanmukaista koulutusta on tuettava asianmukaisin koulutusresurssein.
Jotta rajamme säilyvät turvattuina myös rauhan aikana, on varmistettava Rajavartiolaitoksen ja Tullin riittävät resurssit.
Tämä ennaltaehkäisee ennen kaikkea rikollisuutta kuten ihmis- ja huumekauppaa sekä talousrikoksia.
Harmaan talouden torjunta tuo myös suoria tuloja valtiolle.
Tullin, rajavartiolaitoksen ja poliisin hyvällä yhteistyöllä on mahdollisuus saada huomattavia lisätuloja valtiolle, kun rikollinen harmaa talous saadaan kuriin.
Lisäpanostukset
800 poliisin kouluttamiseen ja palkkaamiseen 50 M€
Suojelupoliisin, Keskusrikospoliisin, Puolustusvoimien, Hätäkeskuslaitoksen, Rajavartiolaitoksen ja Tullin henkilöstötarpeisiin 50 M€
3.2 KOULUTUS- JA INNOVAATIOPOLITIIKKA
Työelämä kokee murrosta ja osaamistarpeet muuttuvat yhä nopeammin.
Kuitenkin koulupohja rapautuu, nuorten syrjäytyminen on lisääntynyt ja oppimistulokset ovat laskussa.
Koulutuksessa tarvitaan ratkaisuja, joilla tulee olemaan suuri merkitys Suomen hyvinvoinnille.
Kouluissa tulee huolehtia suomalaisten arvojen ja kulttuurin ylläpitämisestä ja edistämisestä
sekä korostaa suomalaisuuden merkitystä, kun yhteiskunta ympärillämme on hurjassa muutoksessa.
Käytännön tasolla tämä merkitsee sitä, että maamme kouluissa tulee jatkossakin saada laulaa suvivirret ja pitää joulujuhlat.
Aina varhaiskasvatuksesta lähtien kaikilla koulutuksen tasoilla on panostettava oppilaiden ja opettajien työskentely-ympäristön terveellisyyteen ja viihtyisyyteen,
henkilökunnan jaksamiseen,
ryhmäkokojen kohtuullisuuteen,
kuljetusmatkojen inhimillisyyteen
ja kiusaamisen kitkemiseen.
Panostetaan laadukkaampaan ja hyödyllisempään koulutukseen: oppisopimuskoulutus, korkeatasoinen ammatillinen ja korkeakoulutus, laadukas perusopetus, digitalisaation hyödyntäminen sekä ryhmäkokojen pienentäminen kouluissa ja varhaiskasvatuksessa ovat perussuomalaisille tärkeitä asioita.
Laadukas opetus on suomalaisen yhteiskunnan kivijalka.
Tasa-arvoinen koulutusjärjestelmä on ollut maamme kehityksen ja sivistyksen perusta jo pitkään.
Hieno ja ainutlaatuinen koulutusjärjestelmämme on kuitenkin kohdannut paljon haasteita, etenkin lamavuosina.
Samoin sitä on myös rapautettu monilla eri toimilla jo vuosia.
Meillä on kuitenkin yhä koulutusjärjestelmä, josta voimme olla ylpeitä.
Perussuomalaiset haluaakin kehittää sitä edelleen.
3.2.1 Varhaiskasvatukseen ja perusopetukseen kohtuulliset ryhmäkoot ja koulumatkat
Perusopetuksessa opetus, oppimistulokset ja koulurauha kärsivät resurssipulan johdosta liian suuriksi paisuneista opetusryhmistä.
Erityisryhmiä on jouduttu purkamaan ja tukea tarvitsevia oppilaita on siirretty perusopetuksen ryhmiin.
Perussuomalaiset haluaa pitää opetusryhmien koot riittävän pieninä
sekä turvata erityistä tukea tarvitsevien oppilaiden tarpeet.
Perussuomalaiset esittääkin lisäresursseja ryhmäkokojen pienentämiseen.
Ryhmäkokojen pienentäminen on mahdollista, kun pakollista esiopetusta ei laajenneta nykyisestä koskemaan viisivuotiaita.
Alueellisen tasa-arvon säilyttäminen edellyttää, että lapsilla on mahdollisuus varhaiskasvatukseen ja koulunkäyntiin ilman kohtuuttoman pitkiä koulumatkoja koko maassa.
Perussuomalaiset vaatii tästä syystä, että opetus- ja kulttuuriministeriö ryhtyy konkreettisiin toimenpiteisiin sen varmistamiseksi, ettei yhdenkään lapsen päivittäisen koulumatkan pituus ylitä kahta tuntia.
Esitämme tämän tavoitteen toteuttamista varten 50 000 000 euron määrärahaa lähi- ja kyläkoulujen ja -päiväkotien toiminnan turvaamiseen.
Määräraha jaettaisiin hakemuksesta valtionosuuksina sellaisille kunnille, joiden alueilla lasten koulumatkat ovat erityisen pitkiä ja joissa kyläkoulujen ja -päiväkotien toiminnan turvaaminen edellyttää lisäpanostuksia.
3.2.2 Ammatillisen koulutuksen resurssit riittävälle tasolle
Ammatillisesta koulutuksesta on leikattu viime vuosina rankalla kädellä.
Tämä on käytännössä tarkoittanut opetuksen vähentämistä, kun opettajien määrää on karsittu.
Koska laki ei säätele lähiopetuksen määrää ammattikouluissa, oppilaille voidaan tarjota itsenäisesti suoritettavia verkkokursseja tai muuta itsenäistä opiskelua.
Kun vielä pari vuosikymmentä sitten ammattikouluissa opiskeltiin 38 tuntia viikossa opettajien ohjauksessa, nykyään lähiopetuksen määrä on enää 28 viikkotunnin tasoa ja muu opiskelu on opiskelijan omalla vastuulla.
Perussuomalaiset katsovat, ettei ammatillisen koulutuksen rahoitus ole riittävä,
ja vaativat lisäpanostuksia ammatillisen koulutuksen laadun turvaamiseksi.
Ammattikouluihin tulee turvata riittävä määrä sekä lähiopetusta
että opettajia
ja opinto-ohjaajia.
Tavoitteet opettajien ja opinto-ohjaajien määristä suhteessa opiskelijamääriin tulisi huomioida ja myöntää tähän tarkoitukseen riittävät määrärahat.
Suomi tarvitsee jatkossakin ammattiosaajia, ja perussuomalaiset kantavat suurta huolta näiden ammattiosaajien kouluttamisesta ja osaamistason varmistamisesta, jotta yrityksillämme on tarjolla osaavaa työvoimaa ja suomalaisilla nuorilla työtä.
Parasta työvoimapulan paikkaamista on kouluttaa suomalaiset nuoret ammatteihin, joissa heillä on edellytykset työllistyä.
3.2.3 Lukiokoulutuksen laatuun panostettava ja siirtymistä kolmannelle asteelle tehostettava
Perussuomalaiset katsovat, että laadukas lukiokoulutus on ensiarvoisen tärkeää, koska lukiokoulutus luo pohjan opiskelijan menestymiselle kolmannen asteen opinnoissa.
Perussuomalaiset esittävät 5 000 000 euron lisäpanostusta lukiokoulutuksen laadun turvaamiseen.
Määräraha käytettäisiin muun muassa uusien, innovatiivisten opetusmenetelmien kehittämiseen sekä digitaalisten, avointen oppimissisältöjen luomiseen sekä yhteistyöhön korkeakoulujen kanssa, jotta opiskelija voisi siirtyä toiselta kolmannelle asteelle nykyistä helpommin ja nopeammin.
3.2.4 Korkeakoulutuksessa tukea huippuyksiköille ja alueellisille osaamiskeskittymille
Perussuomalaiset haluavat jatko-opintoihin tehokkuutta ja mahdollisuuksia.
Yliopistokoulutusta tulee kehittää sivistysyliopistomallin mukaisesti panostaen laadukkaaseen tutkimukseen ja opetukseen.
Lisäksi yliopistojen perustutkimukselle on taattava pitkäjänteisesti riittävä ja vakaa rahoitus.
Yliopistomaailmassa tulee antaa suomen kielelle riittävä arvostus.
Perussuomalaiset esittävät 40 000 000 euron lisämäärärahaa laadukkaan korkeakoulutuksen ja tutkimuksen turvaamiseen.
Määrärahaa myönnettäisiin hakemuksesta yliopistoille alueellisten osaamiskeskittymien kehittämiseen, tarkoituksena luoda maakuntien yliopistoihin huippuyksiköitä, jotka piristäisivät yhteistyössä alueen elinkeinoelämän kanssa paikallista yritystoimintaa ja siten edistäisivät maamme kilpailukykyä sekä opiskelijoiden työllistymistä.
Potentiaalia olisi esimerkiksi energiatekniikan, metsäteollisuuden ja kaivosalan tutkimuksen edistämisessä.
3.2.5 Oppisopimuskoulutus ja elinikäinen oppiminen vastaavat työelämän tulevaisuuden haasteisiin
Harva pärjää nykyajan työelämässä ilman uusien taitojen opettelua.
Elinikäinen oppiminen on paitsi välttämättömyys myös mahdollisuus.
Oppimisesta seuraavat uudet toimenkuvat ja alanvaihdot ovat hyvässä tapauksessa piristäviä kokemuksia, jotka parantavat sekä työmotivaatiota että elämänlaatua.
Valtion velvollisuus ja etu on turvata työikäisten sujuva oppiminen työelämän murroksessa.
Palkkatyön ja opiskelun yhdistävä oppisopimuskoulutus on erinomainen väylä osaamisen päivittämiseen etenkin aikuisiällä.
Oppisopimuskoulutuksen käyttöalaa on siksi laajennettava.
Lisäksi käytännön työssä ammattitaitonsa hankkineille tarvitaan nykyistä joustavampia malleja saada osaamistaan vastaava tutkinto.
3.2.6 Koulurauha-asiamiehet ratkaisemaan kiusaamisongelmia
Koulukiusaaminen on kansallinen ongelma ja sillä on pitkäkestoiset seuraukset.
Kiusaamisesta koituu tutkitusti vakavia sosiaalisia ja terveydellisiä ongelmia ja se kasvattaa syrjäytymisen riskiä.
Yksilötasolla kiusaaminen aiheuttaa valtavasti inhimillistä kärsimystä ja yhteiskunnalle siitä seuraa merkittäviä kustannuksia.
Valtion on hyödynnettävä kaikki mahdolliset keinot kiusaamisen kitkemiseksi.
Kouluissa on tällä hetkellä täysi työ opetuksen ja muun ydintoiminnan pyörittämisessä eikä kiusaamiseen ehditä aina puuttua tarpeeksi perusteellisesti, vaikka kunnissa pyritään vähentämään koulukiusaamista ja monet koulut ovat mukana esimerkiksi kiusaamisen vastaisessa KiVa Koulu -ohjelmassa.
Tarvitaan käytännön toimia, joilla kiusaamiseen voidaan puuttua nykyistä tehokkaammin.
Perussuomalaiset ehdottavat koulurauha-asiamiehen nimeämistä jokaiseen kuntaan vaiheittain.
Koulurauha-asiamiehen tehtävänä olisi neuvoa kouluja koulurauhaan tai kiusaamiseen liittyvissä asioissa sekä ratkoa kiusaamistapauksia ulkopuolisena asiantuntijana.
Lisäksi asiamiehen tehtäviin kuuluisi seurata koulurauhan toteutumista sekä laatia kunnan sivistyslautakunnalle ja valtuustolle vuosittain kertomus koulurauhan tilasta ja kehityksestä sekä tuoda esille mahdolliset parannusehdotukset.
Koulurauha-asiamies voisi olla joko päätoiminen tai sivutoiminen työntekijä tai tehtävä olisi yhdistettynä johonkin muuhun kunnan virkaan.
Lisäpanostukset koulutuspakettiin:
Varhaiskasvatus ja perusopetus 60 M€
Ammatillinen koulutus 40 M€
Lukiokoulutus 5 M€
Korkeakoulutus ja –tutkimus 40 M€
Oppisopimuskoulutus 25 M€
Koulurauha-asiamiehet 10 M€
Yhteensä 180 M€
3.3 KOTI, HOITO JA HOIVA
Perussuomalaisten mielestä perhe on yhteiskunnan perusyksikkö ja lapset kansakunnan tulevaisuus.
Yhteiskunnan tulisi taata sellaiset olosuhteet, että nykyistä useammilla nuorilla suomalaisilla olisi vakaat olosuhteet perustaa perhe ja hankkia lapsia.
Vastaavasti eläkeläisille, jotka ovat työllään hyvinvointimme rakentaneet, tulee taata arvokas vanhuus ja tarpeen vaatiessa laadukkaat hoivapalvelut.
Suomessa arvioidaan olevan tällä hetkellä noin 110 000 lasta, joiden perheissä eletään köyhyysrajan alapuolella.
Suomalaisten lapsiperheiden köyhyys on merkittävä epäkohta erityisesti yksinhuoltajaperheissä ja monilapsisissa perheissä.
Perussuomalaiset eivät voi hyväksyä lapsiperheisiin kohdistuvia päätöksiä, jotka eriarvoistavat lapsiperheet ja lapsettomat perheet.
Perussuomalaiset ajaa sellaisia yhteiskunnallisia muutoksia, joilla lapsiperheiden asemaa parannetaan.
Lapsiperheet eivät enää vuonna 2018 saa lapsivähennystä.
Perussuomalaiset esittää, että lapsivähennys otetaan käyttöön uudelleen.
Perussuomalainen politiikka tukee perheitä myös muun muassa säilyttämällä perheiden oikeuden valita kotihoidosta, halpuuttamalla asumista ja liikkumista, parantamalla työllisyyttä sekä harjoittamalla oikeudenmukaisempaa sosiaalipolitiikkaa ja pitämällä palvelut lähellä.
3.3.1 Lapsivähennyksen palauttaminen
Perussuomalaiset katsoo, että perheitä on kuunneltava,
tuettava heitä vanhemmuudessa
ja kaikille on tarjottava hyvän elämän edellytykset.
On myös vastattava huoleen suomalaisten syntyvyyden laskemisesta.
Lapsiperheköyhyys on täyttä todellisuutta Suomessa.
Perussuomalaisten mielestä lapsiperheiden hyvinvointiin on panostettava enemmän
ja erityisesti pienituloisten lapsiperheiden asemaa on parannettava.
Lapsivähennys oli normaalisti 50 euroa vuodessa huoltajaa kohti jokaisesta lapsesta tiettyyn tulorajaan saakka.
Suurituloiset eivät ole saaneet lapsivähennystä tähänkään asti.
Perussuomalaiset esittävät, että lapsivähennys palautetaan vuoden 2017 tasolle.
Lapsivähennyksen määrä voi olla pieni- ja keskituloisilla perheillä jopa 400 euroa puhtaana käteen.
Lisäpanostus lapsivähennyksen palauttamiseen 70 M€
3.3.2 Harrastustakuu turvaamaan jokaiselle lapselle ja nuorelle ainakin yksi mieluisa harrastus
Perussuomalaiset kannattavat harrastustakuuta.
Jokaiselle lapselle ja nuorelle on taattava mahdollisuus ainakin yhteen kohtuuhintaiseen harrastukseen.
Mieluinen harrastus tuo hyvää sisältöä ja kavereita elämään sekä ehkäisee syrjäytymistä.
Harrastustakuu voidaan parhaiten toteuttaa urheiluseurojen ja muiden kolmannen sektorin harrastekerhojen kautta.
Lisäresursseja tarvitaan nuorten urheilijoiden
ja vähävaraisten perheiden lasten liikuntamahdollisuuksien tukemiseen yleensäkin.
Järjestösektorin panosta nuorten tukemisessa tulee edistää resursoimalla tuloksellisia työmuotoja ja uusia kokeiluita nykyistä paremmin.
Perussuomalaiset haluaa panostaa harrastuksiin suoraan järjestöjen kautta, jolloin raha kiertää mahdollisimman pienillä hallintokustannuksilla.
Lisäpanostus vähävaraisten lasten liikuntaharrastuksen tukemiseen 2 M€
3.3.3 Nuorten mielenterveystyö ja kiusaamisen ehkäiseminen
Valitettavasti moni nuori voi pahoin, jopa neljänneksellä on diagnosoitu mielenterveyden ongelmia.
Huolimatta panostuksista nuorisotyöhön, emme ole onnistuneet tavoittamaan sitä kohderyhmää, joka on eniten tuen tarpeessa.
Kolmas sektori muodostaa tukiverkkoa ja lähipiiriä erityisesti sellaisissa tilanteissa, joissa oma perhe ei sitä tarjoa
ja on moniongelmaisille nuorille luontevampi auttajataho kuin viranomainen.
Järjestöjen työ on resursoitava paremmin.
Kiusaaminen syrjäyttää lapsia hyvinkin nuoresta iästä alkaen.
Kouluhyvinvointia tukeva työ pitää tuoda mukaan koulun arkeen luontevasti ja myönteisesti: osoittamalla lapsille, kuinka tärkeää on pitää huolta toisesta ja kannustaa.
Toisen arvostaminen lähtee siitä, että jokainen kokee itsensä arvokkaaksi.
Kouluihin tarvitaan kampanjoita ja vierailukäyntejä, jotka tukevat lapsia tässä.
Lisäpanostus nuorten mielenterveys-työhön ja kiusaamisen ehkäisyyn 10 M€
3.3.4 Ruokavaliokorvauksen palauttaminen keliakiaa sairastaville
Keliakialiiton ja Tampereen ammattikorkeakoulun tekemän tutkimuksen mukaan keliakian edellyttämä gluteeniton ruokavalio aiheuttaa 68 euron kuukausittaiset lisäkustannukset.
Kelan maksama ruokavaliokorvaus kuitenkin lakkautettiin vuoden 2016 alusta.
Keliakialiiton tekemän tutkimuksen vastaajista noin 40 prosenttia oli joutunut tämän seurauksena tinkimään ruokaostoksistaan ja monen ruokavalio oli yksipuolistunut.
Keliakiaa sairastavien ruokavaliokorvauksen poistaminen heikentää sairauden hoitoa, koska gluteeniton ruokavalio on keliakian ainoa hoitomuoto.
Huonosti hoidettu tai hoitamaton keliakia altistaa monille lisäsairauksille, kuten osteoporoosi tai ohutsuolen imusolmukesyöpä.
Perussuomalaiset katsovat, että keliaakikoille kuuluu oikeus sairautensa edellyttämään erityisruokavalioon
ja tästä syystä esitämme keliaakikkojen ruokavaliokorvauksen palauttamista.
Lisäpanostus keliaakikkojen ruokavalio-korvauksen palauttamiseen 2 M€
3.3.5 Eläkeläisten aseman parantaminen
Perussuomalaiset haluavat, että pieni- ja keskituloisten eläkeläisten taloudellisen ja muun aseman parantamiseksi ryhdytään toimiin yhteiskunnan kaikilla osa-alueilla.
Eläkeläisten epäoikeudenmukainen kohtelu tulisi korjata.
Keskeisintä on eläkeläisten ostovoima arjessa.
Perussuomalaisessa eläkeuudistusmallissa kaikki eläkeläiset voittavat.
Eläkeläisköyhyys on vakava ongelma.
Eläkeläisten määrä kasvaa entisestään eivätkä pelkät nimelliset takuueläkkeen nostot riitä.
Kansaneläkettä nauttivista suuri osa joutuu elämään erittäin pienillä tuloilla.
Eläkeläiset joutuvat tulemaan toimeen usein alle tuhannella eurolla kuukaudessa.
Perussuomalaiset pitävät kohtuuttomana, että eläkeläiset, jotka ovat tätä maata rakentaneet, voivat huonosti ja edelleen ovat Suomen pienituloisimpien joukossa.
Perussuomalaisten paketti on kohdennettu nostamaan tulotasoa erityisesti pieni- ja keskituloisille eläkeläisille.
3.3.6 Pieni- ja keskituloisille eläkeläisille painottuva puoliväli-indeksi käyttöön
Eläkkeissä on indeksiturva siksi, että sillä huolehditaan maksussa olevan eläkkeen ostovoiman säilymisestä.
Muuten inflaatio nakertaisi eläkkeen arvon hitaasti, mutta vääjäämättä.
Pienituloisten eläkeläisten tulot menevät lähes kaikki kotimaiseen kulutukseen eli kiertoon.
Puoliväli-indeksin palauttaminen koskemaan kaikkia eläkkeitä ei ole kestävä ratkaisu, sillä eläkevarojen tuotto ei riitä kattamaan niitä eläkekorotuksia, jotka syntyisivät puoliväli-indeksillä, ilman tuntuvia työntekijän eläkemaksujen korotuksia.
Perussuomalaiset katsovat kuitenkin, että nimenomaan pienituloisimpien työeläkeläisten asemaa on korjattava.
Tavoitteemme on palauttaa asteittain ns. puoliväli-indeksi käyttöön nimenomaan pienimpien työeläkkeiden korottamiseksi, jotta nämä eläkkeet seuraisivat palkkakehitystä paremmin kuin ns. taitetun indeksin perusteella tapahtuu.
Lisäpanostukset eläkeläisille:
Puoliväli-indeksin käyttöönotto kuukausittaisen eläketulon ensimmäisen tuhannen euron suhteen Verotuksen yhdenmukaistaminen työtulojen kanssa 50 M€
Omaishoidontuki verovapaaksi 20 M€
Lääkkeiden omavastuun poistaminen pienituloisilta 11 M€
3.3.7 Hoivapalvelut kuntoon
Perussuomalaiset katsovat, että ikäihmiset ansaitsevat laadukkaat hoivapalvelut,
ja niiden turvaamiseksi riittävän hoivan tason varmistava hoitajamitoitus on kirjattava lain tasolle.
Hoitajamitoitus kuntoon
Hoitajamitoituksessa havaitut epäkohdat, hoitajamitoituksen ailahtelevaisuus ja hoitajamitoituksen epätasapuolinen jakautuminen ovat syitä siihen, että vanhuspalvelulakia on ryhdyttävä täsmentämään hoitajamitoituksen osalta välittömästi.
Hoitajamitoituksen täsmentäminen lailla turvaa muuttumattoman ja yhdenvertaisen hoitajamitoituksen suomalaisessa vanhustenhoidossa
ja vahvistaa hoitoisuudeltaan raskaiden ja vaativien hoivayksiköiden resursseja.
Perussuomalaiset esittävät, että vanhuspalvelulakiin sisältyvään henkilöstöä käsittelevään säännökseen (20 §) lisätään uusi momentti, jossa vahvistetaan hoitajamitoitus lain tasolle.
Toimintayksikössä on oltava henkilöstö, jonka määrä ja tehtävärakenne vastaavat iäkkäiden asiakkaiden toimintakyvyn edellyttämää palvelun tarvetta
ja turvaa heille laadukkaat palvelut.
Vanhusten pitkäaikaishoivan laitospaikkojen lakkauttamisbuumi on anteeksiantamatonta
Pidämme kestämättömänä tilannetta, jossa vanhusten pitkäaikaishoidon laitospaikkoja on Suomessa systemaattisesti ajettu alas, mutta tilalle ei ole kuitenkaan rakennettu riittävästi vanhusten ympärivuorokautista palvelu- ja hoiva-asumista.
Laitoshoivapaikkoja vähentämällä on haettu säästöjä, mutta todellisuudessa sillä voi olla kustannuksia lisäävä vaikutus.
Vanhusten kotihoito on kriisissä
Kotihoidon hoitajien työtaakka on kohtuuton ja aiheuttaa hoitajien työpäivään kuormitusta, kiirettä ja työkäytäntöjä, joissa hoitaja kokee joutuvansa tekemään arvokasta hoitotyötä hoitotyön eettisten periaatteiden vastaisesti.
Perussuomalaiset esittävät erilaisilla toimenpiteillä tärkeitä parannuksia suomalaisen vanhustenhoidon tilaan.
Esitämme vanhusten laitos- ja ympärivuorokautisenhoivan hoivapaikkojen lisäämistä,
hoitajamitoituksen kirjaamista lakiin,
kotihoidon hoitajamitoituksen selvittämistä ja selkeyttämistä,
saattohoitolainsäädännön aikaansaamista,
potilasturvallisuuskoulutuksen lisäämistä hoiva-alalle
ja kotona asuvien muistisairaiden henkilöiden toimintakyvyn tukemista.
Omaishoitajalle arvostusta – hän on läheisensä peruskallio
Perussuomalaiset arvostavat omaishoitajien tekemää työtä erittäin paljon.
Jos meillä ei olisi omaishoitajia, moni vanhus, vaikeasti vammainen tai muutoin sairastunut henkilö joutuisi hakeutumaan yhteiskunnan tuottamiin palveluihin.
Omaishoidolla on inhimillinen tilaus: se lisää kotona asumisen mahdollisuutta ja luo hoidon jatkuvuutta hoidettavalle.
Perussuomalaiset esittävätkin omaishoidontuen verovapautta.
3.4 PALUUMUUTTO-OHJELMA
Perussuomalainen paluumuutto-ohjelma tyhjentää Suomen laittomasti maassa olevista.
Aivan ensimmäinen konkreettinen askel turvapaikkakriisin kulujen kitkemiseksi on kaikkien kielteisen turvapaikkapäätöksen saaneiden säilöönotto esimerkiksi parakkimajoitukseen.
Arvioiden mukaan Suomessa on jopa 10 000 henkilöä, joilla ei ole oleskelulupaa ja joiden liikkeet eivät ole viranomaisten tiedossa.
Näiden henkilöiden säilöönotto edistää motivaatiota palata kotimaahan.
Alkukustannuksia tulee majoituksen ja valvonnan järjestämisestä, mutta pidemmällä aikavälillä säästö on taloudellisesti ja sosiaalisesti merkittävä.
Lisäpanostus paluumuutto-ohjelman käynnistämiseksi 10 M€
3.5 MAASEUTUOHJELMA
Perussuomalainen maaseutu on ihmisläheinen, turvallinen, taloudellisesti järkevä ja ekologisesti kestävä.
Perussuomalainen maatalouspolitiikka on itsenäistä, oikeudenmukaista, etujärjestöistä riippumatonta ja yhteistyökykyistä.
Suomalaisella maaseudulla on tulevaisuudessa yhä paljon annettavaa.
Ennen kaikkea sillä on suuri yhteiskunnallinen merkitys ja maaseutua sekä maaseutualueita tulisi kehittää sen mukaisesti.
Maaseutumainen asuminen parantaa myös huoltovarmuutta, kun kansalaisilla on mahdollisuus kasvattaa peruselintarvikkeita kotinsa lähistöllä.
Perussuomalaisten maaseutuohjelma nivoutuu läheisesti ympäristöohjelmaamme.
Yhdessä ne muodostavat kokonaisuuden, jossa käsitellään ekologisesti kestäviä, vastuullisia, kehittyneitä ja samalla taloudellisesti kannattavia ratkaisuja elinympäristöämme sekä toisaalta energiapolitiikkaa ja liikennettä koskeviin kysymyksiin.
3.5.1 Maatalouslomituksen turvaaminen
Maatalousyrittäjien jaksamisen turvaamiseksi on tärkeää, että yrittäjät voivat pitää vuotuiset lomansa.
Perussuomalaiset haluaa varmistaa, että lomittajia on saatavilla riittävä määrä.
Suomalainen maatalous on ollut ahdingossa jo pitkään.
Tämä on johtunut muun muassa tämän vuoden paahteisesta kesästä ja edellisvuoden kylmähköstä ja sateisesta kesästä.
Tästä on johtunut isoja tulonmenetyksiä viljelijöille.
Eräs heikko kohta suomalaisessa maaseutupoliittisessa järjestelmässä on ollut poliittisen tahtotilan puuttuminen.
Perussuomalaiset ovat peräänkuuluttaneet tätä tahtotilaa jo useamman vaalikauden ajan.
Menneellä hallituskaudella on lomitusjärjestelmää uudistettu yrittäjälähtöisesti.
Tässä kehityksessä on ollut puolensa.
Vähemmälle huomiolle on kuitenkin jäänyt nykyisten alueiden erot, joissa lomittajien saatavuudessa on huomattavia eroavaisuuksia.
Tällä erää on olemassa sekin vaara, että uudistuksesta johtuen lomitusjärjestelmä ei jatkossa ole enää niin joustava toimijoille kuin aiemmin.
Perussuomalaiset näkee, että lomituspalveluiden kehittämistä tulee vahvistaa edelleen pidemmällä aikavälillä.
Lisäksi kehittämistoimien määräaikojen tulee olla riittävän pitkiä, jolloin toimijat pystyisivät reagoimaan tai valmistautumaan mahdollisiin muutoksiin paremmin.
Tämän johdosta perussuomalaiset esittää toimia lisärahoituksen muodossa, jotta maatalousyrittäjien jaksaminen turvataan pidemmällä aikavälillä.
Tärkeää on, että lomittajia on myös saatavilla riittävä määrä kaikilla alueilla.
3.5.2 Maataloustulo on turvattava lailla
Maatalous on ajautunut EU:n, kotimaisen politiikan ja kahden katovuoden seurauksena vakavaan kriisiin.
Jos vahvoihin toimenpiteisiin ei nopeasti ryhdytä, maatalouden ongelmat ajavat tuhansia tiloja vararikkoon.
Tämän seurauksena myös kymmenet tuhannet elintarvikeketjun työpaikat ovat vaarassa.
Kehitys uhkaa kansallista turvallisuutta ja huoltovarmuutta.
Perussuomalaiset vaatii, että Suomeen säädetään elintarvikeketjun tulolaki.
Tällä lailla tulee taata se, että kuluttajan maksamasta hinnasta kohtuullinen osuus menee alkutuottajille, jalostukselle, kuljetuksiin ja kaupalle.
Näin voidaan ilman kuluttajahintojen nousua viljelijöille tuleva osuus kasvattaa kattamaan tuotantokustannukset, investoinnit ja kohtuullinen palkka tehdystä työstä.
3.5.3 Maatalouden satovahinkojen korvausjärjestelmä
Suomi on maailman pohjoisin maatalousmaa.
Perussuomalaiset näkevät, että maataloustuotannon säilymisen kannalta maassamme on erityisesti luonnonhaittakorvauksella suuri merkitys.
Sen avulla tasoitetaan tulotasoeroa epäsuotuisten ja suotuisten alueiden viljelijöiden välillä.
Luonnonhaittakorvaus on merkittävä kannattavuuden parantaja suomalaisilla maatiloilla.
Kannattavuus on elinehto sille, että maatiloille saadaan ylipäänsä jatkajia.
Kannattava maatalous mahdollistaa elinvoimaisten maatilojen säilymisen ja tätä kautta maaseudun työllisyyden ylläpitämisen maaseutumaisilla alueilla.
Maatalous puolestaan ylläpitää paitsi kotimaista ruuantuotantoa, mutta myös huoltovarmuutta maassamme.
Samoin viljelijöiden tulee jatkossa voida luottaa siihen, että ao. maksuvirastot hoitavat aina – tai jopa etupainotteisesti – tukimaksut viljelijöille.
Perussuomalaiset kantaa huolta maanviljelyselinkeinon tulevaisuudesta Suomessa.
Haluamme, että jatkossa on viljelijöille tarjolla nykyistä parempi ja kohtuuhintaisempi vakuutusturva satovahinkojen varalle kohtuullisin ehdoin.
Tähän vakuutusjärjestelmän luomiseen tulee myös yhteiskunnan osallistua sen käynnistymisvaiheessa rahallisin kustannuksin.
Pitkällä tähtäimellä järjestelmä tulee kuitenkin rahoittaa viljelijöiden maksamilla vakuutusmaksuilla.
3.5.4 Petoeläinten aiheuttamien vahinkojen korvaaminen
Suomessa oli kuluvan vuoden maaliskuussa Luonnonvarakeskuksen laskentojen mukaan 165–190 sutta.
Arvio on noin 10 % suurempi kuin vuoden 2017 maaliskuuta koskeva arvio (150–180).
Susikannan painopiste on siirtynyt itäisestä Suomesta läntiseen Suomeen, jossa maaliskuussa oli noin 70 prosenttia Suomen susista.
Eniten susikanta on vahvistunut Pohjanmaalla, missä keskustelu susihavainnoista on kansalaisten keskuudessa käynyt etenkin tänä vuonna kiivaana.
Toisaalta sudet ovat tappaneet myös runsaasti tuotanto- ja kotieläimiä eri puolilla maata,
samoin kuin metsästäjien koiria, vaikka päämetsästyskausi ei ole vielä edes alkanut.
Lisäksi, kun on yleisessä tiedossa se, että jo viime vuonna ilmoitettiin, että korvaukset ovat tippuneet rajusti, niin tilanne vaatii perussuomalaisten mielestä korjausrahaa, jotta esimerkiksi tilalliset pystyvät hakemaan vahingonkorvauksia.
Tähän, kun lisätään vielä porotalous, mikä on tärkeä pää- ja sivuelinkeino Pohjois-Suomessa, niin on tarpeellista esittää lisämäärärahaa susien aiheuttamien vahinkojen korvaamiseksi.
Lisäpanostus maatalouteen:
Lomitusjärjestelmän turvaaminen 10 M€
Maatalouden satovahinkojen korvausjärjestelmä 50 M€
Petoeläinvahinkojen korvaaminen 10 M€
3.5.5 Matkailuelinkeinon edistäminen
Matkailu voi olla tulevaisuuden Nokia ja siksi perussuomalaiset haluaa edistää Suomeen suuntautuvaa matkailua.
Matkailijamäärät ovat olleet kovassa nosteessa ja perussuomalaiset haluavat hyödyntää potentiaalin täysimääräisesti.
Luontomatkailun tulee kuitenkin olla ympäristöllisesti kestävää.
Esitämmekin Visit Finlandin toimintaan merkittävää lisäpanostusta erityisesti luonto- ja elämysmatkailun
sekä erätalouden kehittämiseen koko maassa.
Ehdotamme 2 000 000 euroa Innovaatiorahoituskeskus Business Finlandin toimintamenoihin tälle Suomeen suuntautuvan matkailun alalle.
Lisäksi perussuomalaiset panostaisivat toiset 2 000 000 euroa Business Finlandin Innovaatiotoiminnan edistämisen ja kansainvälistymispalveluihin.
Erityisesti näitä varoja tulee käyttää pk-yritysten kansainväliseen yhteistyöhön
ja viennin edistämisen tulee jalkautua kohdemaihin.
Lisäpanostus matkailuelinkeinon edistämiseen 4 M€
3.5.6 Kotiseutumuseoiden tukeminen
Suomessa on lähes 1000 paikallismuseota, joista 730 on kuntien, yhdistysten ja säätiöiden ylläpitämiä.
Paikallismuseot ovat kirjastojen jälkeen alueellisesti kattavin kulttuuripalveluverkostomme.
Paikallismuseoissa on vuosittain yhteensä miljoona kävijää, niiden kokoelmissa on yhteensä 2,4 miljoonaa kohdetta ja hoidossa 3000 rakennusta.
Paikallismuseot ovat pääosin ei-ammatillisesti hoidettuja museoita, joissa arvokasta vapaaehtoistyötä tekee vuosittain 10 000 ihmistä.
Museoiden taloudellinen vaikuttavuus -tutkimuksen mukaan jokainen museokävijä kasvattaa museon lähialueen taloutta 32–49 eurolla.
Monessa kotiseutumuseossa toimii myös alueen kotiseutuarkisto.
Perussuomalaiset haluavat varmistaa kotiseutumuseoiden rahoituksen säilymisen maakuntauudistuksen yhteydessä,
kannustaa museoita tallentamaan kokoelmissaan olevien esineiden tarinat
sekä laajentamaan paikkakuntansa historian dokumentoinnin ulottumaan nykypäivään asti.
Tästä syystä esitämme talousarvioon kolmen miljoonan euron lisämäärärahaa kotiseutumuseoiden tukemiseen.
Lisäpanostus kotiseutumuseoiden toimintaan 3 M€
3.6 ASUMINEN
Perussuomalaisten tavoitteena on, että jatkossa asumiskustannukset eivät vie yli kolmannesta kotitalouksien tuloista.
Perussuomalaisten asumisohjelma sisältää useita toimia hillitsemään asumisen kustannuksia
ja parantamaan elämisen laatua.
3.6.1 Asumiskustannusten halpuutus
Tulevaisuudessa asuntorakentamisen ja asuntotuotannon haasteet ovat suuret yhtäältä, kun maaseutu autioituu, ja toisaalta pääkaupunkiseudulla ja muissa kasvukeskuksissa sinne pakkautuvan väkimäärän vuoksi.
Monilla vuokralla asuvista henkilöistä ei ole edes tosiasiallista mahdollisuutta muuttaa edullisempiin vuokra-asuntoihin, kun sellaisia ei ole edes tarjolla, ainakaan pääkaupunkiseudulla.
Kohtuuhintaisen vuokra-asuinrakentamisen kiihdyttämiseen onkin keksittävä aina uusia keinoja muun muassa kaavoituksen ja rahoitusratkaisujen kautta.
Vuokra-asuntotuotannossa on panostettava erityisesti kunnallisiin vuokra-asuntoihin, koska yleishyödyllisiksi itseään kutsuvien toimijoiden asuntojen vuokrat ovat usein markkinavuokrien tasoa.
Jatkossa Suomessa ei voi olla niin, että kantaväestöön kuuluvia on ilman asuntoa, mutta turvapaikanhakijoille asunnot etsitään hinnalla millä hyvänsä.
Me emme voi olla koko maailman sosiaalitoimisto,
ja ensisijaisesti olemme vastuussa omien kansalaistemme perustarpeiden hoitamisesta kuntoon.
3.6.2 Sähkön siirtohintojen alentaminen
Energiaviraston sähköverkkoyhtiöiden hinnoittelua koskevassa raportissa, jossa tarkastettiin 110 verkkoyhtiön hinnoittelu, todetaan, että sähkönjakelijoiden siirtohinnoittelussa oli vuosina 2012–2015 yhteensä 175 miljoonan euron ylijäämä.
Energiavirasto määrittelee sähköverkkoyhtiöille kohtuullisen tuoton monimutkaisella laskentakaavalla (WACC).
Mielestämme tämä malli antaa matalien korkojen vallitessa liian suuren ”kohtuullisen” tuottovaateen, joka on ollut jopa yli 7 % joillakin valvontajaksoilla.
Suurehko osa kuluttajan sähkölaskusta muodostuu sähkön siirrosta.
Sähkön siirron kustannustason laskeminen on perussuomalaisille tärkeä tavoite.
Esitämme, että hallitus ryhtyy toimenpiteisiin, joilla varmistetaan, että sähkön siirron osuus kuluttajan sähkölaskusta pystytään laskemaan kohtuulliselle tasolle.
3.6.3 Lämmityspolttoaineiden veron- korotuksen peruminen
Asumiskustannukset ovat vievät monilla ihmisillä yli kolmanneksen palkasta.
Tämä on merkittävä kansantaloudellinen ja inhimillinen ongelma.
Perussuomalaiset eivät halua korottaa esimerkiksi lämmityspolttoaineiden verotusta, kuten hallitus on tekemässä.
Hallituksen kaavailema polttoaineveron korotus iskee pahiten juuri ihmisiin, joilla ei ole varaa investoida moderneihin lämmitysratkaisuihin ja jotka asuvat vanhemmissa asunnoissa.
Lämmityspolttoaineiden veronkorotus on peruttava.
3.6.4 Kiinteistöveron alarajoja laskettava
Erityisesti omakotiasujien asumiskustannuksia rasittaa kiinteistövero, joka on kasvukeskuksissa kasvanut viime vuosina merkittävästi.
Kohonnut kiinteistövero on merkittävä kuluerä erityisesti omakotitaloissa asuville eläkeläisille sekä muille vähävaraisille kansalaisille.
Perussuomalaiset esittävät asumiskustannusten laskemista kiinteistöverorasitusta oikeudenmukaistamalla.
Lakialoitteessamme esitetään kiinteistöveroprosenttien laskemista vuoden 2015 tasolle.
3.6.5 Laajennetun muuttoavustuksen käyttöönotto
Perussuomalaiset katsovat, että asumisen kustannukset eivät saa olla esteenä esimerkiksi työnteolle taikka työnteon perässä liikkumiselle.
Mielestämme on tärkeää, että asumiskustannukset pysyvät kohtuullisena.
Työn perässä muuttavan työntekijän kannalta on tärkeää välttää kahden asunnon loukkuun joutumista.
Laajennetun muuttoavustuksen käyttöönotolla voidaan kannustaa työntekijöitä vastaanottamaan työ silloinkin, kun se edellyttäisi muuttamista uudelle paikkakunnalle, mistä seuraisi työn vastaanottavalle työntekijälle kustannuksia.
Haluamme luoda pilottihankkeen, jolla pyritään estämään työntekijän joutuminen kahden asunnon loukkuun tilanteessa, jossa hän ottaa uuden työpaikan vastaan toiselta paikkakunnalta, uuteen työpaikkaan liittyy pitkä koeaika ja tästä johtuen työntekijä joutuu tekemään päätöksen muuttamisesta ilman varmuutta työpaikan pysyvyydestä.
3.6.6 Korjausavustuksilla erityisryhmien asumisolot kuntoon
Perussuomalaiset pitävät tärkeänä myös sitä, että korjausavustusten määrä on jatkossa riittävä esimerkiksi vanhusten ja vammaisten henkilöiden kotona asumisen mahdollistamiseksi.
Kohdentamalla korjausavustukset niille, jotka tarvitsevat erityistä tukea asumiseensa, pystytään parantamaan erityisryhmien asumisolosuhteita
ilman, että rakentamisen ylisääntelyllä tehdään asumisesta tarpeettoman kallista kaikille uuden asunnon ostajille tai rakentajille.
Lisäpanostus asumiseen:
Asumiskustannusten halpuutus mm. sähkön siirto- hintojen laskemisen ja energiaverotuksen laskun myötä 100 M€
Laajennetun muuttoavustuksen käyttöönotto 15 M€
Yhteensä 115 M€
3.7 LIIKENNEPOLITIIKKA
Perussuomalaiset katsoo, että pitkien etäisyyksien ja harvan asutuksen maassa hyväkuntoinen tieverkosto on edellytys elinkeinoelämän toiminnalle sekä kansalaisten tasa-arvoiselle kohtelulle.
Sillä luodaan toimintaedellytyksiä yrityksille, jotta ne pystyvät toimimaan myös maamme reuna-alueilla,
ja samalla pidetään koko Suomi asumiskelpoisena.
3.7.1 Suurille liikennehankkeille uusi rahoitusmalli
Suomen liikenneväylien korjausvelka on noin 2,5 mrd euroa.
Vuonna 2019 se kääntyy kasvuun.
Korjausvelan kasvu tarkoittaa sitä, että rahatalouden velkaa on siirretty reaalitalouden velaksi, mikä tarkoittaa käytännössä tieverkon rappeutumista.
Parlamentaarinen liikenneverkkotyöryhmä ei löytänyt sellaista uutta rahoitusmallia, jolla sekä korjausvelka että välttämättömät hankkeet rahoitettaisiin rasittamatta valtion vuotuisia talousarvioita.
Nykyinen budjettirahoitusmenettely on tiensä päässä.
Perussuomalaiset esittää, että eduskunta säätää lain liikennerahastosta, johon jokainen työeläkevakuutuslaitos velvoitetaan sijoittamaan 5% rahastojensa varoista.
Kun rahastoissa on nyt noin 200 mrd euroa varoja ja niiden kasvu on 5-8 mrd euroa vuodessa, liikennerahastoon tulisi pääomaa noin 10 mrd euroa.
Tämä raha käytettäisiin vuoteen 2025 mennessä päätie- ja rataverkon parantamiseen.
Valtio maksaisi vuosittain eläkelaitoksille kohtuullisen koron.
Liikenneväylien kunnostus kasvattaisi bkt:ta, parantaisi elinkeinotoimintaa ja työllisyyttä ja lisäisi eläkemaksutuloa.
Liikenteen sujuvuus ja turvallisuus paranisi.
Eläkkeen saajien asemaan ja eläketurvaan menettely ei vaikuttaisi millään tavalla.
Kun suuret liikennehankkeet rahoitettaisiin rahastosta, valtion vuosittaiset budjettivaroista nykyistä suurempi osa voitaisiin käyttää koko liikenneverkon kunnossapitoon.
3.7.2 Raskaan liikenteen tienkäyttömaksujen käyttöönotto ulkomaiselle liikenteelle
Euroopan unionissa kerätään erilaisia tienkäyttömaksuja kaikissa muissa maissa paitsi Suomessa, Virossa, Latviassa ja Liettuassa.
Esimerkiksi norjalaiset yritykset käyttävät kuljetuksiinsa mieluummin suomalaista tieverkostoa, koska se on niille ilmaista.
Tieliikenneverkon ylläpidosta huolehtii suomalainen veronmaksaja ulkomaisten yritysten mitenkään osallistumatta teiden kunnossapitoon.
Tienkäyttömaksun avulla ulkomaiset kuljetusalan yritykset saataisiin osallistumaan kotimaisen liikenneinfrastruktuurin ylläpitoon ja pelaamaan samoilla säännöillä kuin suomalaiset yritykset.
Tämä ei ratkaisisi täysin kilpailukykyongelmaa, mutta se parantaisi huomattavasti suomalaisten yritysten asemaa.
Lisäksi tienkäyttömaksut toisivat valtiolle kaivattuja lisätuloja nykyisessä vaikeassa taloudellisessa tilanteessa.
Myös maanteiden tavaraliikenteen ja logistisia palveluja tarjoavien yritysten edunvalvontajärjestöt ovat vaatineet jo pitkään tienkäyttömaksuja ulkomaisille kuljetusalan yrityksille.
Lisätuotto raskaan liikenteen tienkäyttömaksujen käyttöönotosta 5 M€
LISÄPANOSTUKSET YHTEENSÄ 678 M€
4. VEROKEVENNYKSET
VEROTUS TUKEMAAN TYÖTÄ, TALOUSKASVUA JA OSTOVOIMAA
Perussuomalaisen veropolitiikan tavoitteena on työn
ja yrittämisen kannustaminen
sekä kotitalouksien ostovoiman lisääminen.
Yritysverotusta tulee kehittää siten, että yrittäjät, työntekijät ja omistajat saavat kohtuullisen osuuden panostensa tuotosta.
Yritysten osalta arvonlisäveron alarajan nostaminen ja energiaverotuksen alentaminen ovat tehokkaita keino- ja kasvattaa yrityksiä ja lisätä työpaikkoja.
Työn verotusta tulee keventää.
Tavoitteena on Ruotsin taso, joka keskituloisten osalta on merkittävästi Suomea alempi.
Kotitalouksien ostovoiman kasvattamiseksi on tuloverokevennysten lisäksi alennettava myös asumiskustannuksia verotuksen keinoin.
Tähän päästään alentamalla sekä lämmitys- että liikennepolttoaineiden verotusta.
Autoiluun kohdistuvaa verotusta tulee keventää.
Lapsivähennyksen palauttaminen vahvistaa pieni- ja kesituloisten perheiden taloutta.
Perintöveron epäkohdat tulee poistaa kohdennetuille uudistuksilla.
Eläkeläisten verotus on säädettävä samantasoiseksi kuin se on vastaavaa palkkatuloa saavilla.
Perussuomalaiset haluaa alentaa maltillisesti ja asteittain Suomen kokonaisveroastetta lähemmäksi tärkeimpien kilpailijamaittemme tasoa.
Huolella kohdennettuina veromuutoksemme kasvattavat taloudellista toimeliaisuutta ja kokonaisverotuottoa.
4.1 PERINTÖVEROTUKSEEN KOHTUULLISUUTTA
Perussuomalaiset haluavat, että perintöverotuksen epäkohdat korjataan.
Perussuomalaiset näkevät, että perintövero on ongelmallinen, koska vero voi kohdistua asuntoon, jossa leski asuu, tai omaisuuteen, jota verotettava ei saa veronmaksuhetkellä haltuunsa, ja tästä syystä veron maksamiseksi saatetaan joutua realisoimaan omaisuutta.
Tällaiset verot aiheuttavat kohtuuttomia tilanteita.
Perintöveron maksuunpano aiheuttaa monille ihmisille vakaviakin taloudellisia ongelmia läheisen kuoleman jälkeen.
Vero tulee maksuun henkilön kuoleman jälkeen, mutta omaisuus ei usein tule perinnönsaajan haltuun, koska sitä rasittaa esimerkiksi lesken hallintaoikeus.
Perintövero koskee kovemmin tavallista suomalaista työssäkäyvää ja yrittäjää eikä vain varakasta marginaalia.
Perussuomalaiset haluavat korjata perintöverotuksen räikeimmät epäkohdat,
joita muun muassa yli 57 000 allekirjoitusta keränneessä kansalaisaloitteessa nostettiin esille.
Nämä koskevat lesken ja perittävän lasten asemaa.
Ensimmäinen räikeä epäkohta koskee lesken asemaa.
Lesken periessä puolison jää lesken vähennyksen jälkeen usein maksettavaa, vaikka omaisuutena olisi vain tavanomainen omaisuus, kuten yhteinen asunto ja kesäpaikka.
Joskus perillinen joutuu ottamaan velkaa tai pahimmassa tapauksessa jopa luopumaan perinnöstä.
Haluamme korjata tämän epäkohdan muuttamalla lakia niin, että tilanteessa, jossa leski perii puolisonsa, yhteisen asunnon arvoa ei huomioida laskennallisesti perintöverotuksessa.
Toiseksi haluamme korjata perittävän lasten aseman tilanteessa, jossa leski jää hallitsemaan jäämistöä, mahdollisesti jopa vuosikymmenten ajaksi.
On kohtuutonta joutua maksamaan veroa sellaisesta omaisuudesta, jota ei todellisuudessa edes saa haltuunsa.
Tällaisessa tilanteessa lesken hallinta-aika tulee rauhoittaa verotukselta ja siirtää lesken hallintaoikeuteen jäävän omaisuuden verotusta siihen ajankohtaan, kun omaisuus siirtyy perinnön saajan vapaaseen hallintaan.
Verotulojen lasku perintöverojen kohtuullistamisesta 40 M€
4.2 ALV:N ALARAJAN NOSTO SEKÄ UUDEN, KANNUSTAVAN YRITYSVERO- MALLIN KÄYTTÖÖNOTTO
Arvonlisäverollisen liiketoiminnan alarajan nosto on tehokas keino harmaan talouden torjunnassa
ja yrittäjyyteen kannustamisessa.
Uudistus parantaisi erityisesti pienyritysten kannattavuutta ja mahdollisuuksia työllistää.
Tämä soveltuisi parhaiten palveluliiketoiminnan puolella, sillä toimintansa luonteen vuoksi näillä yrityksillä ei ole juurikaan mahdollisuutta tehdä ALV-vähennystä ostoistaan.
Tällainen arvonlisäverovelvollisuuden rajan nostaminen madaltaisi myös yrityksen perustamisen kynnystä merkittävästi ja lisäisi näin pienyrittäjien määrää.
Arvonlisäverollisen liiketoiminnan alarajan noston avulla saataisiin myös yrittäjien tulot paremmin verotuksen piiriin, sillä tällöin ei olisi järkevää tehdä ”pimeitä pikkutöitä”.
Uudistus vähentäisikin tehokkaasti harmaan talouden toimijoiden määrää ja siten lisäisi muuta verokertymää.
Perussuomalaiset ehdottaa, että arvonlisäverollisen liiketoiminnan alarajaa nostettaisiin nykyisestä 10 000 eurosta 20 000 euroon ja samalla ALV:n niin sanottu huojennusalueen katto nostettaisiin 30 000 eurosta 40 000 euroon.
Tätä pienemmät yritykset voivat kuitenkin halutessaan hakeutua arvonlisäverovelvollisiksi.
Tällöin arvonlisäveron alaista olisi lähtökohtaisesti sellainen liiketoiminta, jonka liikevaihto ylittäisi 20 000 euroa vuodessa, ja 20 000–40 000 euron liikevaihdolla ALV:sta saisi huojennuksen.
Perussuomalaisten mielestä tällä hetkellä keskeistä on luoda uusia työpaikkoja.
Uudet työpaikat tuovat valtiolle lisää verotuloja, joten työllistäviä kasvuyrityksiä on syytä kannustaa.
Ehdotamme Suomessa työllistäville kasvuyrityksille verokannustinta, jonka avulla ne voisivat saada käyttöpääomaa yrityksen tuloksesta.
Mallissamme pk-yritys, joka kahtena peräkkäisenä vuonna palkkaa vähintään kaksi uutta kokopäivästä työntekijää ja jonka työntekijämäärän lisäys on vuosittain vähintään 10 prosenttia, on vapautettu yhteisöverosta niin kauan, kun se ei jaa omistajilleen osinkoja.
Tämä kannustaisi yrityksiä kasvuun
sekä siihen, että voitot suunnattaisiin toiminnan edelleen kehittämiseen
ja työllistämiseen.
Verotulojen lasku alv-velvollisuuden alarajan nostosta ja uuden yhteisövero-mallin käyttöönotosta 100 M€
4.3 KESKITULOISTEN ANSIOTULOVEROTUSTA LASKETTAVA KOHTI RUOTSIN TASOA
Suomen ongelmana on ollut jo vuosia kestävyysvaje
sekä naapurimaatamme Ruotsia matalampi työllisyysaste.
Hallituksen tavoitteena on ollut nostaa työllisyysastetta, mutta Ruotsissa siinä ollaan onnistuttu merkittävästi Suomea paremmin.
Palkansaajan käteen jäävän tulon määrällä on merkittävä vaikutus kotimaiseen kysyntään ja sitä kautta työllisyyteen.
Nykytilanteessa Ruotsissa verotus on selkeästi kevyempää niille palkansaajille, joiden vuositulot ovat 30 000–100 000 euroa.
Eniten verotus iskee suomalaisiin keskituloisiin, 40 000–60 000 euroa vuodessa tienaaviin palkansaajiin: heitä verotetaan keskimäärin 7–8 %-yksikköä ankarammin kuin saman verran tienaavaa ruotsalaista.
Keskituloiselle ruotsalaiselle jää noin 200 euroa kuukaudessa enemmän käteen kuin meillä.
Työllisyysasteen nostamisessa keskeistä on työn ensisijaisuuden ja kannattavuuden korostaminen suhteessa sosiaalietuuksiin.
Perussuomalaiset vaatii, että työnteko tulee tehdä kaikissa tilanteissa sosiaalietuuksien varassa elämistä taloudellisesti kannustavammaksi sekä verotusta keventämällä että kannustinloukkuja purkamalla.
Verotulojen lasku ansiotuloverotuksen kevennyksestä 300 M€
4.4 POLTTOAINEVERON ALENNUS
Hallitus korotti liikennepolttoaineiden veroa vuonna 2016 reilulla kahdella sentillä litralta.
Hallitus linjasi tässä yhteydessä, että veronkorotusta tarkastellaan uudelleen, jos raakaöljyn hinta nousee yli 80 dollariin tynnyriltä.
Polttoaineiden hinnat ovat nyt nousseet korkealle tasolle, mutta siitä huolimatta lupausta ei ole pidetty.
Asutuskeskusten ulkopuolella auton käyttö on käytännössä välttämätöntä niin työ-, asiointi- kuin koulumatkoihinkin.
Lisäksi harvaan asutussa Suomessa polttoaineen hinnalla on suuri merkitys kuljetuskustannuksiin ja sitä kautta tuotteiden hintoihin sekä viennin osalta maamme kilpailukykyyn.
Perussuomalaiset vaatii, että veronkorotus perutaan.
Tämä on niin suomalaisten kuljetusyrittäjien, teollisuuden
kuin kaikkien jokapäiväisessä elämässään autoa tarvitsevien suomalaisten etu.
Verotulojen lasku polttoaineveron alennuksesta 80 M€
4.5 ENERGIAVEROTUKSEN LASKEMINEN EU:N MINIMITASOLLE
Perussuomalaiset näkevät, että energia- ja ilmastopolitiikan pitää tukea työllisyyttä
ja talouskasvua, eikä haitata niitä.
Energiaintensiivisen vientisektorimme kilpailukyky on turvattava alentamalla energiaverotusta: sähkö- ja muut energiaverot tulee kahden vaalikauden aikana laskea EU:n minimitasolle.
Teollisuutemme rakenne on koko EU:n energiaintensiivisin.
Vastaavasti maksettavia energiatukia ja sähköveron kompensaatioeriä tulee poistaa.
Energiaverot ovat tasaveroja, joiden laskeminen tukee ennen kaikkea pienituloisten ostovoimaa.
EU- ja kansainvälisessä politiikassa Suomen on oltava jatkossa entistä aktiivisempi ja aloitteellisempi päätöksentekoprosesseissa, joilla vaikutetaan maamme kansalliseen kilpailukykyyn.
On varmistettava, ettei tulevaisuudessa energia- ja ympäristöasioilla tehdä teollisia työpaikkoja vaarantavia kokeiluja maassamme.
Suomalaisen yhteiskunnan perusta on rakennettu teollisuudella, eikä sen tulevaisuutta saa rapauttaa.
Perussuomalaisten mielestä teollisuuden pitäminen kotimaassa onkin todellinen ekoteko.
Perussuomalaisten energiapolitiikka nojaa monipuoliseen energiapalettiin, jossa mukana on myös ydinvoima.
Verotulojen lasku energiaverotuksen kohtuullistamisesta 40 M€
4.6 YLE KULUKUURILLE
Yleisradiosta on esitetty huomattavasti arvostelua.
Etupäässä epäkohtana on pidetty Yle-veroa.
Arvostelu on kohdistunut myös siihen, ettei Yle ole poliittisesti sitoutumaton.
Tämä ilmenee mm. poliittisesti valitusta hallintoneuvostosta.
Hallintoneuvoston jäsenet valitsee eduskunta vaalikauden ensimmäisillä valtiopäivillä.
Tästäkin syystä myös Yleisradion ohjelmistoa on pidetty epätyydyttävänä.
Yleisradion merkitys on laskussa, koska Internetin käyttö tärkeimpänä viestintävälineenä on kiistaton.
Erityisesti sosiaalinen media on varsinkin nuorten käytössä ja sen kattavuus on maailmanlaajuinen.
Myös kaupallinen media on laajentunut merkittävästi.
Yleisradiota ylläpidetään verorahoilla ja sitä koskevaa sääntelyä selittävät merkittävällä tavalla myös taloudelliset taustatekijät.
Hallitus esittää YLE:n budjetiksi vuodelle 2019 huimat 519 miljoonaa euroa, sisältäen yli 11 miljoonan lisäyksen edellisvuoteen.
Perussuomalaiset katsoo, että YLE:n rahoituksen tarkoituksenmukainen taso on otettava tarkempaan tarkasteluun ja hyväksyttävä kustannustaso määritettävä sen mukaan, että YLE pystyy suoriutumaan tiedonvälitystehtävistään esimerkiksi uutis- ja ajankohtaisohjelmatuotannon suhteen,
mutta se ei kilpaile kaupallisten toimijoiden kanssa esimerkiksi ulkomaisten viihdesarjojen esittämisen suhteen sikäli, kun näiden esitysoikeuksista kilpailevat markkinoilla muutkin toimijat.
Vähennys televisio- ja radiorahastoon ehdotetusta määrärahasta ja vastaavansuuruinen YLE-veron kevennys 61,2 M€
VERONKEVENNYKSET YHTEENSÄ 591,2 M€
5. OIKEUDENMUKAISUUSPAKETTI
Perussuomalaisten mielestä yhteiskunnan rahankäytössä tulee noudattaa kohtuullisuutta.
Talousarviossa ja yhteiskunnan toiminnassa on useita osa-alueita, joissa kohtuullisuus
ja oikeudenmukaisuus eivät toteudu.
Oikeudenmukaisuuspaketissamme haluamme korjata muutaman räikeimmistä epäkohdista
ja varmistaa kansalaisten oikeusturvan toteutumisen.
5.1 SISÄILMASAIRASTUNEIDEN TUKEMINEN JA SISÄILMAONGELMIEN KORJAAMINEN
Työterveyslaitoksen laskelmien mukaan Suomessa on 800 000 ihmistä, jotka päivittäin altistuvat sisäilman ongelmille niin kodeissa kuin työpaikoillakin.
Sisäilmaongelmista kärsivät ovat kuitenkin jääneet aivan liian vähälle huomiolle.
Sisäilmasairaus alkaa usein ärsytysoireilla kuten nuhalla, yskällä ja silmien punoituksella.
Lopuksi voidaan olla tilanteessa, jossa edessä ovat neurologiset ja reumaattiset oireet sekä astma.
Ongelmat koskevat Suomessa liian usein kouluja ja päiväkoteja, jolloin sekä lapset että opettajat altistuvat sisäilmaongelmille, vaikka kotona sisäilmaongelmia ei olisi.
Tänäkin päivänä sisäilman aiheuttamat oireet tulkitaan helposti psykosomaattisiksi.
Sairastuneille on tarjottu avuksi terapiaa tai heitä on jopa pidetty mielenterveysongelmaisina.
Koska diagnoosia ei ole saatavilla, vaihtoehtona on monelle ottaa sinänsä väärä mielenterveysdiagnoosi.
Tilanteeseen on saatava muutos, koska asianmukaisen diagnoosin puute voi johtaa siihen, ettei sairastunut henkilö esimerkiksi saa hänelle kuuluvia tukia eikä häntä voida todeta työkyvyttömäksi.
Lapsen fysiologiset oireet voidaan kuitata keksityiksi väittämällä, että vanhemmilla on mielenterveysongelmia.
Perussuomalaiset ovat jo vuosia tehneet eduskunnassa töitä sisäilma- ja homeongelman ratkaisemiseksi.
Perussuomalaisten eduskuntaryhmä esittääkin konkreettisia toimenpiteitä sisäilmasairastuneiden auttamiseksi:
1) Sairastuneet tulee siirtää turvaan kelvollisiin asuin- ja työtiloihin mahdollisimman nopeasti ennen kuin sairaus pahenee työkyvyttömyyttä aiheuttavaksi.
2) Sairastuneille pitää tarjota mahdollisimman tehokas kuntoutus.
3) Vakavasti sairastuneille tulee turvata oikeudenmukainen sosiaaliturva.
Pysyvästi työkyvyttömille tulee saada asianmukainen diagnoosi, jotta he pääsevät kunniallisesti eläkkeelle.
4) Lasten sairastumisesta johtuvat perusopetuksen epäkohdat ja jopa koulusyrjäytymiset tulee korjata.
5) Määrärahoja tulisi kohdistaa home- ja kosteus- vauriosairauden tutkimukseen, diagnostiikkaan, hoitoon ja kuntoutukseen.
Lisäksi konkreettinen toimenpide on perustaa sisäilmapoliklinikka jokaisen yliopistosairaalan yhteyteen.
Lisäpanostus sisäilmaongelmista kärsivien auttamiseen 36 M€
5.2 AHVENANMAAN TASOITUSMAKSU OIKEUDENMUKAISELLE TASOLLE
Ahvenanmaa on Suomen varakkaimpiin kuuluva alue.
Maakuntahallinto on velaton ja väkilukuun suhteutettuna valtion menot ovat Ahvenanmaalla suurin piirtein kaksinkertaiset muun Suomen keskiarvoon verrattuna.
Lisäksi Manner-Suomi antaa useita vuosittaisia tukia Suomen valtiolta Ahvenanmaalle, esimerkkinä tuulivoimaloiden syöttötariffien kustannukset.
Vuosittaisten tukiaisten lisäksi Ahvenanmaa nauttii laajaa alv-verovapautta, joka vähentää valtion tuloja ja tarkoittaa laajamittaista piilotettua yritystukea ahvenanmaalaisille yrityksille.
Ahvenanmaalla ei kerätä kiinteistöveroa vakituisesta asunnosta eikä Yle-veroa, lisäksi julkinen liikenne on ilmainen.
Manner-Suomen kansalaiset ovatkin selvästi eriarvoisessa asemassa ahvenanmaalaisiin verrattuna.
Perussuomalaiset haluaa rajoittaa kohtuuttomia varainsiirtoja Ahvenanmaan maakuntaan Manner-Suomen ja Ahvenanmaan asukkaiden yhdenvertaiseen asemaan saattamiseksi.
Säästöt Ahvenanmaan tasoitusmaksun korjaamisesta oikeudenmukaiselle tasolle 100 M€
5.3 VAKUUTUSLÄÄKÄRITOIMINTA
Perussuomalaisten mielestä on aika korjata oikeustajun vastainen käytäntö, jossa vakuutusoikeus voi tehdä arvion potilaan terveydentilasta ilman tämän tutkimista ja lisäksi vailla velvollisuutta pysyä totuudessa.
Perussuomalaiset ehdottaakin, että vakuutusoikeuden tulee jatkossa osoittaa hoitavan lääkärin lääketieteellinen arvio vääräksi.
Toiseksi, kun vakuutuslaitoksen lääkäri osallistuu korvausasian käsittelyyn, olisi tämän vahvistettaessa arvionsa sanoilla ”minkä kunniani ja omantuntoni kautta vakuutan”.
Kun vakuutusyhtiöt saadaan vastuuseen kitkemällä niin sanotun vakuutuslääkäritoiminnan mielivaltaisuutta, valtion korvausmenot ja muut yhteiskunnalliset haitat pienenevät.
On käsittämätöntä, että vakuutuslääkäri, joka ei ole koskaan edes tavannut potilasta, voi kävellä räikeästi hoitavien lääkärien lausuntojen yli.
Todistustaakka on siirrettävä vakuutuslääkärille, mikäli he väittävät vastoin hoitavan lääkärin lausuntoa.
Vakuutuslääkärijärjestelmä koskettaa suoraan tai välillisesti jopa puolta miljoonaa suomalaista.
On äärimmäisen tärkeää, että saisimme nykyjärjestelmän muutettua oikeudenmukaisemmaksi.
Perussuomalaiset esittää totuusvelvoitetta vakuutuslääkäreille ja käänteistä todistustaakkaa vakuutusyhtiöille.
Toisin sanoen vakuutusyhtiöiden lääkäreillä ei jatkossa olisi mahdollisuus evätä korvausta, elleivät he kykene lääketieteellisin perustein todistamaan korvaushakemusta olennaisilta osin virheelliseksi.
Vakuutusyhtiö voi vapautua korvauksen maksamisesta vain, jos se kykenee todistamaan diagnoosin, jolla korvaus vakuutetulle maksettaisiin, olennaisilta osin virheelliseksi.
5.4 OIKEUSMINISTERIÖN ALAISTEN VALTUUTETTUJEN TOIMINNAN JÄRJESTÄMINEN OIKEUSTURVATALOKSI
Oikeusministeriön alaisuudessa toimii useita eri valtuutettuja: lapsiasiavaltuutettu, tasa-arvovaltuutettu, yhdenvertaisuusvaltuutettu, tietosuojavaltuutettu ja tiedusteluvaltuutettu.
Lisäksi perussuomalaiset ovat esittäneet perustettavaksi vanhusasiamiehen viran.
Perussuomalaiset esittävät, että oikeusministeriön alaisuudessa toimivien valtuutettujen toimintojen tiedusteluvaltuutettua lukuun ottamatta yhdistämistä saman katon alle.
Muodostettaisiin oikeusturvatalo, jossa eri valtuutettujen toimitilat ja tukitoiminnot yhdistettäisiin.
Tämä edistäisi sekä kansalaisten oikeusturvan toteutumista,
kun oikeusturvaan liittyvät palvelut toteutettaisiin yhden luukun periaatteella, säästäisi yhteiskunnan rahoja tukitoimintojen yhdistämisestä vapautuneiden määrärahojen myötä
ja helpottaisi muun muassa sijaisuuksien järjestämistä.
Valtuutetuille on talousarviossa esitetty yhteensä 6 948 000 euron määrärahat.
Perussuomalaiset katsovat, että toimintojen yhdistämisestä ja tehostamisesta on saavutettavissa ainakin 10 % vuotuinen kustannussäästö.
Säästöt oikeusministeriön alaisten valtuutettujen toimintojen järjestämisestä oikeusturvataloksi +0,7 M€
5.5 PUOLUETUKIEN LEIKKAUS
Poliittista toimintaa tuetaan Suomessa avokätisesti ja monesta eri pussista.
Takavuosien vaalirahaskandaalit ovat kuitenkin osoittaneet, ettei monilla puolueilla ole puutetta niinkään rahasta, vaan moraalista ja lainkuuliaisuudesta.
Kun tavallisilta kansalaisilta on leikattu, tulee myös puolueet ottaa mukaan säästötalkoisiin.
Perussuomalaiset ehdottavat puoluetukeen 15 prosentin leikkausta vuoden 2018 tasosta.
Perussuomalaiset ovat valmiita laskemaan puoluetukia siitäkin huolimatta, että puolue ei saa merkittävää osaa rahoituksestaan etujärjestöiltä tai säätiöiltä, toisin kuin monet muut.
Perussuomalaiset katsovat, että kaiken puolueiden saaman tuen tulee olla julkista
ja jos puolue saa rahoitusta muilta tahoilta, yhteiskunnalta tulevan tuen määrää tulee laskea vastaavasti.
Vastaava leikkaus tehdään poliittisten nuorisojärjestöjen tukeen.
Monet järjestöt nostavat tukia useammilta eri tahoilta, kuten kuntien nuorisotointen budjeteista.
Perussuomalaiset katsovat, että puolueiden tulisi tukea poliittisten nuorisojärjestöjensä toimintaa saamistaan puoluetukirahoista vastaavalla tavalla kuin esimerkiksi puolueiden naisjärjestöjä tuetaan,
ja muu yhteiskunnan taloudellinen tuki poliittisille nuorisojärjestöille lakkauttaa.
Säästöt:
Puoluetuista 4,45 M€
Poliittisilta nuorisojärjestöiltä 2,45 M€
Yhteensä 6,9 M€
5.6 RUOKA-APUA ANTAVIEN JÄRJESTÖJEN TUKEMINEN
Vaikka työllisyysaste on kääntynyt hitaaseen nousuun, eivät kaikki suomalaiset ole päässeet nauttimaan talouskasvun hedelmistä.
Osa kansalaisista joutuu edelleen elämään varsin matalien tulojen turvin.
Erilaisten selvitysten mukaan arviolta noin 20 000-25 000 ihmistä hankkii viikoittain ruokansa leipäjonojen kautta.
Tästä avustusruoanjakelusta on käytännössä tullut tärkeä osa kaikkein huono-osaisimpien avustustoimintaa ja julkisia palveluita täydentävää turvaa, sillä leipäjonoissa asioi pääasiassa perusturvaetuuksien varassa eläviä ja huonossa työmarkkina-asemassa olevia henkilöitä.
Monelle heistä tämä tuki on viimesijainen keino hankkia elämiseen välttämättömät elintarvikkeet.
Valtiovarainvaliokunta lisäsi vielä vuoden 2017 talousarvioon miljoona euroa valtakunnallisille toimijoille, jotka järjestävät ruoka-apua erityisen tuen tarpeessa oleville.
Tuen myöntämisessä tuli valiokunnan mietinnön mukaan kiinnittää erityistä huomiota toiminnan vaikuttavuuteen.
Vuoden 2018 budjettiin määrärahaa ei enää sisällytetty, eikä sitä ole huomioitu myöskään vuoden 2019 talousarvioesityksessä.
Talouskasvusta huolimatta ruoka-avun tarve ei ole kadonnut tai edes merkittävästi vähentynyt.
Valtion on jatkossakin perusteltua myöntää määrärahaa järjestöille, jotka järjestävät ruoka-apua sen tarpeessa oleville henkilöille.
Tuen myöntämisessä tulee myös kiinnittää erityistä huomiota toiminnan vaikuttavuuteen.
Lisäpanostus ruoka-apua antavien järjestöjen toimintaan 2 M€
5.7 ELÄINSUOJELUJÄRJESTÖJEN TUKEMINEN
Suomessa lemmikkieläimiä otetaan yhä enemmän, mutta samaan aikaan yhä useampi lemmikki jätetään heitteille, kun niistä ei jakseta huolehtia.
On arvioitu, että pelkästään kissoja hylätään vuodessa 20 000.
Useissa Suomen kunnissa toimii eläinsuojeluyhdistyksiä, jotka ylläpitävät löytöeläinkoteja.
Nämä yhdistykset tekevät tärkeää eläinsuojelutyötä, useimmiten enimmäkseen vapaaehtoispohjalta varsin vaatimattoman rahoituksen turvin.
Perussuomalaiset katsovat, että tätä järjestöjen tekemää eläinten hyvinvoinnin kannalta välttämätöntä työtä voitaisiin rahoittaa jatkossa veikkausvoittovaroista.
Esitämme arpajaislain muuttamista siten, että uudeksi rahapelitoiminnan tuottojen käyttötarkoitukseksi lisätään eläinsuojelutyön tukeminen.
Oikeudenmukaisuuspaketin välittömät vaikutukset valtion talousarviossa:
Säästöt 107,6 M€
Lisäpanostukset 38 M€
NETTOSÄÄSTÖ 69,6 M€
6. VAIKUTUKSET TALOUSARVIOON
Perussuomalaisten vaihtoehtobudjetti on hallituksen esitykseen verrattuna 173,4 miljoonaa euroa ylijäämäinen.
Vaikka tulot vähenevät, menot vähenevät vielä enemmän.
Verotus laskee ja niin palkansaajalle kuin eläkeläisellekin jää enemmän rahaa käteen.
Kun lisäksi asumisesta ja liikkumisesta tulee halvempaa, kansalaiset voivat ostaa enemmän hyödykkeitä ja palveluita, mikä vahvistaa kotimaista kysyntää.
Tästä on odotettavissa konkreettista hyötyä sekä yrityksille että työntekijöille työllisyyden paranemisen muodossa.
Alla on vedetty yhteen vaihtoehtobudjettimme vaikutukset talousarvion tuloihin ja menoihin hallituksen esitykseen verrattuna.
Positiivinen luku tarkoittaa tuoton tai menon lisäystä, negatiivinen luku tulon tai menon vähennystä.
6.2 TULOT
Kohta Selite milj. EUR
3.3.1 Lapsivähennys -70
3.3.5 Eläkkeiden verotuksen yhdenmukaistaminen -50
3.3.5 Omaishoidontuen verovapaus -20
3.6 Energiaverotuksen laskeminen (teollisuus + kotitaloudet) -140
3.7.2Raskaan liikenteen tienkäyttömaksun käyttöönotto ulkomaiselle liikenteelle +5
4.1 Perintöverotuksen kohtuullistaminen -40
4.2Alv-velvollisuuden alarajan nosto ja yritysverotuksen muutos -100
4.3 Keskituloisten ansiotuloverotus Ruotsin tasolle -300
4.4 Polttoaineveron alennus -80
4.6 YLE-veron tuotto -61,2
YHTEENSÄ-856,2
6.2 MENOT
Kohta Selite milj. EUR
2.1Vastaanottoraha-30
2.1Pakolaisten ja turvapaikanhakijoiden vastaanotto -100
2.1Kotouttaminen-200
2.1Laittomasti maassa oleskelevien sosiaalihuolto-5,3
2.2Varsinainen kehitysyhteistyö -300
2.3EU-jäsenmaksu -300
2.4Uusiutuvan energian tuotantotuki -231,9
2.4Muut yritystuet -100
2.5Ministeriöiden hallintokulut - 5%-28,6
3.1 Poliisin toimintamenot +50
3.1 Rajavartiolaitos +5
3.1 Tulli +5
3.1 Puolustusvoimat +40
3.2Perusopetus ja varhaiskasvatus +60
3.2Ammatillinen koulutus +40
3.2Lukiokoulutus +5
3.2Korkeakoulutus ja tutkimus +40
3.2Oppisopimuskoulutus +25
3.2Koulurauha-asiamies +10
3.3.1Vähävaraisten lasten liikunta +2
3.3.4Keliakiakorvaukset +2
3.3.5Lääkkeiden omavastuun poistaminen pienituloisilta +11
3.4Paluumuutto-ohjelma + säilöönotto +10
3.5.1Maatalouslomituksen turvaaminen +10
3.5.3Luonnonhaittakorvaukset +
satovahinkovakuutukset +50
3.5.4Petovahingot 10
3.5.5Business Finland, viennin ja matkailun edistäminen +4
3.5.6Kotiseutumuseot +3
3.6Laajennettu muuttoavustus +15
4.6Televisio- ja radiorahasto -61,2
5.1 Sisäilmasairaiden tukeminen +36
5.2Siirrot Ahvenanmaalle -100
5.4Valtuutettujen virkojen yhdistäminen -0,7
5.5Puoluetoiminta -4,4
5.5Poliittisten nuorisojärjestöjen tuet -2,5
5.6Ruoka-apu +2
Yhteensä-1 029,6
PERUSSUOMALAINEN YMPÄRISTÖ- JA ENERGIAPOLITIIKKA
Kauniit järvet ja metsät, puhdas ilma ja lähiluonto eivät ole itsestäänselvyys, vaan etuoikeutettu asuinympäristö, josta tulee huolehtia.
Myös luonnonvarojemme merkitys tulee vain kasvamaan resurssiniukkuuden myötä.
Suomalainen työ ja teollisuus on ekoteko
- samalla laajempiin ympäristöongelmiin tulee etsiä tehokkaampia
ja oikeudenmukaisempia ratkaisuja.
Ympäristönsuojelu on laaja kokonaisuus, joka pitää sisällään luonnonsuojelun, ympäristöongelmien ehkäisemisen, ihmisten ja eläinten hyvinvoinnista ja elinolosuhteista huolehtimisen sekä kestävän kehityksen.
Perussuomalaiset haluavat turvata tuleville sukupolville elinympäristön, joka lisää hyvinvointia ja elinvoimaa.
Haluamme pitää huolta ainutlaatuisesta luonnostamme
ja hyödyntää luonnonvarojamme kestävästi.
Perussuomalainen ympäristöajattelu perustuu perussuomalaisiin arvoihin: isänmaallisuuteen, kansalliseen etuun, oikeudenmukaisuuteen, kristillissosiaalisuuteen ja henkiseen kasvuun.
”Vastuulliset ihmiset, yritykset ja yhteisöt huolehtivat kotimaansa ympäristöstä ja luonnosta.
Suomen ainutlaatuista ympäristöä voivat vaalia vain suomalaiset itse.
Myös eläinsuojelu on osa eurooppalaista ja suomalaista sivistysperinnettä.
Perussuomalainen energia- ja ilmastopolitiikka perustuu teknilliseen ja taloudelliseen realismiin, ei sokeaan idealismiin tai moralismiin.
Ympäristön, ihmisten, yritysten ja yhteiskunnan edut on sovitettava yhteen.
Suomalaisen teollisuuden, liikenteen ja muun yhteiskunnan toimintaedellytykset on varmistettava.
Samalla on etsittävä laajempiin ympäristöasioihin kokonaisuutena tehokkaampia
ja oikeudenmukaisempia ratkaisuja.
Ympäristöohjelmamme nivoutuu läheisesti perussuomalaiseen maaseutuohjelmaan.
Yhdessä ne muodostavat kokonaisuuden, jossa käsitellään ekologisesti ja taloudellisesti kestäviä ja vastuullisia ratkaisuja elinympäristöämme sekä energiapolitiikkaa ja liikennettä koskeviin kysymyksiin.
SUOMALAINEN LUONTO ON KORVAAMATON
Suomalainen luonto on korvaamaton kaupunkiluonnosta jylhiin erämaihin.
Kauniit järvet ja laajat metsät, puhdas ilma ja helposti saavutettavissa oleva lähiluonto eivät ole itsestäänselvyys vaan maailman mittapuussa erittäin harvinainen ja etuoikeutettu asuinympäristö.
Suomen kansalla on vahva ja ainutlaatuinen yhteys luontoon,
mistä kumpuaa myös vahva kiinnostuksemme luonnonsuojeluun.
Luonto on aina ollut erottamaton osa suomalaista kansanperinnettä ja identiteettiä.
Velvollisuutemme on jättää kotimaamme luonto perintönä tuleville sukupolville paremmassa kunnossa kuin missä olemme sen itse saaneet.
Luonto on aina ollut myös hyvinvoinnin lähde ihmisille.
Luonnosta nauttimisen on oltava mahdollista kaikille, sillä jo pieni hetki luonnossa antaa voimia arkeen ja vähentää stressiä.
Vanha sanonta siitä, että metsä on suomalaisen kirkko, on yhä ajankohtainen.
Luontosuhdetta, luonnossa liikkumista ja luontokokemuksia on ylläpidettävä ja kannustettava, erityisesti kouluissa.
Uusia luonnonsuojelualueita perustettaessa on huomioitava luontoarvojen ohella myös niiden arvo retkeily- ja virkistyskäytössä.
Suomalaisilla tulee säilyttää ainutlaatuiset jokamiehenoikeudet, jotka mahdollistavat luonnosta nauttimisen muuallakin kuin suojelu- ja retkeilyalueilla.
Jokamiehenoikeudet tulee saattaa laajasti suomalaisten tietoon,
ja kaikkia kansalaisia on rohkaistava nauttimaan niiden tarjoamasta mahdollisuudesta liikkua luonnossa vapaasti ja vastuullisesti, maanomistajan oikeuksia kunnioittaen.
Tämä on parasta suomalaisuuskasvatusta
ja se toimii vastavoimana kaupungistuneelle elämäntavalle.
Suomen luonnolla olisi tarjottavaa nykyistä enemmän myös matkailun saralla.
Puhdas luonto alkaa olla tiuhaan asutussa Euroopassa ja etenkin Aasiassa harvinaisuus ja sellaisenaan matkailuvaltti.
Kestävästi toteutettu luontomatkailu voi olla myös taloudellisesti hyödyllistä.
Toisen mailla tapahtuvaan kausityöhön tai muuhun kaupalliseen tarkoitukseen pitää vaatia maanomistajan lupa.
Luonnonvarojemme ympäristöllinen ja taloudellinen merkitys tulee edelleen kasvamaan maailman resurssiniukkuuden ja ympäristöongelmien myötä.
Luonnon ja sen antimien kestävä hyödyntäminen yhteiskuntamme hyvinvoinnin edistämiseksi on koko maamme etu.
Suomen luonto ja luonnonvarat ovat kansallisomaisuuttamme, jonka arvo on mittaamaton ja jota tulee suojella.
Metsän- ja riistanhoitoyhdistykset ovat tehneet ainutlaatuista työtä koko itsenäisyytemme ajan.
Yhdistykset ovat edistäneet metsien käyttöä ekologisesti ja eettisesti kestävällä tavalla ja vaalineet monimuotoisuuden säilymistä riistakantoja säätelemällä sekä muilla metsänhoidollisilla toimilla.
Näiden yhdistysten toimintaedellytykset on turvattava.
Mitä enemmän ihminen kiinnittyy elinympäristöönsä, sitä paremmin hän pitää huolta siitä.
Arjessa tämä tarkoittaa muun muassa sitä, että jätteet kierrätetään, lähiympäristö pidetään siistinä, energiaa säästetään, tavaroita kierrätetään, turhaa tavaraa ei osteta ja kotimaista ruokaa suositaan.
Hajautettu ja paikallinen tuotanto on parasta aluepolitiikkaa.
Yhteiskunnan tasolla ympäristöteot on tehtävä helpoiksi
ja myös taloudellisesti kannattaviksi.
Yhteiskunnan tulee sovittaa yhteen elinkeinoelämän ja ympäristönsuojelun tavoitteet vastuullisesti.
Ympäristönsuojelu on enemmän kuin luonnonsuojelua ja ilmastonmuutoksen torjuntaa.
Kestävä ympäristönsuojelu on kokonaisuus, joka vaikuttaa positiivisesti koko yhteiskuntaan, ihmisten hyvinvointiin ja talouteen.
Terveellisessä, turvallisessa ja viihtyisässä elinympäristössä kasvaa hyvinvoivia, maatamme rakentavia ja arvostavia suomalaisia.
Suomalaiseen ympäristöosaamiseen, tutkimus- ja kehitystyöhön
sekä viennin edistämiseen sijoittaminen taas kannattaa taloudellisesti.
Suomalaiselle osaamiselle on kysyntää nopeasti kasvavilla kansainvälisillä markkinoilla.
PUHTAAT JA ARVOKKAAT VEDET JA METSÄT
Puhtaat vedet ovat suuri kansallisvarallisuutemme, jonka arvo on mittaamaton.
Puhtaan makean veden ja nk. sinisen biotalouden merkitys kasvaa tulevaisuudessa edelleen, joten vesistämme kannattaa pitää hyvää huolta.
Tämä ”kirkas kulta” on pidettävä omassa hallinnassa, eikä vesivaroihin liittyviä oikeuksia tule missään olosuhteissa vaarantaa tai antaa pois omista käsistä.
Vesiensuojelu palvelee vesivarojen hyödyntämistä sekä ympäristöterveyden ja sisäisen turvallisuuden tavoitteita.
Suomen vesistöt vaativat aktiivista ja pitkäjänteistä suojelua joka tasolla.
Vesiensuojelun tavoitteista on pidettävä kiinni: pinta- ja pohjavesien tilaa on parannettava,
muiden vesien jo saavutettu hyvä laatu on turvattava.
Jokia ja patoamattomien jokien vaelluskaloja on suojeltava, muun muassa Tornionjoella ja Simojoella.
Vesiensuojelun keinojen on kuitenkin oltava aikaisempaa vaikuttavampia ja kustannustehokkaampia.
Itämerta on suojeltava kansainvälisessä yhteistyössä nykyistä aktiivisemmin ja tehokkaammin.
Vaikka maailman vesistöjen suurimmat päästöt ja vesistöihin päätyvät muovijätteet syntyvät Aasiassa ja Afrikassa, on Suomessakin kiinnitettävä huomiota vesien muovijätteeseen
sekä ylipäänsä muovin ja pilkkoutuneiden muovikappaleiden (”mikromuovien”) pääsyyn ympäristöön.
Myös arktiset näkökulmat tulevat korostumaan yhä voimakkaammin,
ja Suomen on profiloiduttava osaamisella, jossa ympäristönäkökulmat ovat keskeisiä.
Suomen aloitetta mustan hiilen suhteen on pyrittävä edistämään, sillä ilmavirtojen mukana kulkeutuva noki nopeuttaa jäätiköiden sulamista.
Hyvinvoivat ja tuottavat metsät ovat sekä suomalaista lähiluontoa että elinkeino.
Suojeltujen metsien määrä Suomessa on kokonaisuutena riittävällä tasolla ja metsätalous kestävällä pohjalla.
Metsänomistajien on voitava toteuttaa omia tavoitteitaan kestävästi, olivat ne sitten taloudellisia, maisemallisia tai suojelullisia.
Metsiensuojelua tulee edistää vapaaehtoisuuteen pohjautuen yhteistyössä metsänhoitoyhdistysten kanssa erityisesti Etelä-Suomessa.
Hakkuiden jälkeiset istutukset on toteutettava nykyistä nopeammin metsien uusiutumiseksi.
Huomiota tulee kiinnittää erityisesti yhteismetsiin, joissa metsänomistaja ei tee yksin päätöstä.
Yleensäkin ottaen maa- ja metsätalouden ympäristöohjelmissa velvoitteet ja vaadittavat toimenpiteet ovat jatkuvasti lisääntyneet, mutta myönnetyt tukiosuudet eivät.
Tähän suojelubyrokratian ja rahoituksen epäsuhtaan pitää kiinnittää huomiota.
Maa- ja metsätaloutta käsitellään tarkemmin erillisessä maaseutuohjelmassamme.
Metsähallituksen luontopalveluille on turvattava riittävät resurssit retkeilyreittien, nuotiopaikkojen, autiotupien ja muiden oheispalvelujen ylläpitoon.
Erityisesti autiotuvat ovat hienoa ja jokseenkin ainutlaatuista suomalaista kulttuuria.
Merkityt ja hoidetut reitit auttavat varsinkin kokemattomien retkeilijöiden luonnossa liikkumista ja toisaalta suojaavat retkeilyalueiden luontoa kulumiselta keräämällä valtaosan kävijöistä samoille urille.
Kaivannaisteollisuudella on lupaavat näkymät Suomessa, ja maaperästämme on löydetty miljardien arvosta uusia malmeja.
Suhtaudumme kaivostoimintaan myönteisesti,
mutta kaivosyhtiöt tulee saattaa selvemmin vastuuseen luontoon ja varsinkin vesistöihin kohdistuvasta haitasta.
Kaivoslakia on muutettava siihen suuntaan, että yhteiskunta, yhteisö ja maanomistaja hyötyvät enemmän kansainvälisten yhtiöiden louhimista mineraaleista.
Myös kaivosyhtiöiden kotimaista omistuspohjaa tulee vahvistaa.
Monimetalliesiintymistä on pyrittävä ottamaan talteen kaikki komponentit, jotka ovat arvokkaita tai toisaalta ympäristössä saastetta.
Yksin Talvivaarassa uraania menee kunakin vuonna jätekasaan määrä, joka riittäisi pitkälti Suomen ydinvoimalaitosten tarpeisiin.
SUOMALAINEN YMPÄRISTÖOSAAMINEN KÄYTTÖÖN
Maailman terveysjärjestön tutkimuksen mukaan Suomessa on maailman paras ulkoilmanlaatu.
Maailmalla ympäristön tila sen sijaan on kokonaisuutena hyvin huolestuttava.
Ympäristönsuojelun ratkaisujen maailmanlaajuinen tarve avaa meille suomalaisille myös paljon mahdollisuuksia.
Esimerkiksi Kiinan kaupunkien ilmansaasteet ovat akuutti ja kestämätön ongelma, jonka ratkaiseminen on keskeistä sekä kansanterveyden että elämänlaadun kannalta.
Kiina onkin investoinut ympäristöratkaisuihin viime vuosina hyvin merkittävästi.
Suomen on hyödynnettävä puhtaiden ratkaisujen vientimahdollisuudet aikaisempaa tehokkaammin.
Vaikka kilpailu markkinoilla on koventunut huomattavasti, potentiaali on huima, ja valtava mittakaava on haaste sinänsä.
Markkinointi on ollut keskeinen ongelma.
Esimerkiksi Tanskalla on huomattavasti laajempi ja paremmin resursoitu vientiverkosto.
Eri sektoreilla ja alueilla on ulkomailla omat henkilönsä, jotka pääsevät keskittymään omaan alaansa sekä alueelliseen toimintaympäristöön huomattavasti perusteellisemmin.
Panostuksia tutkimukseen,
ratkaisujen tuotteistamiseen
sekä viennin ja myynnin edistämiseen tarvitaan lisää.
Menestyminen projektien tarjouskilpailuissa vaatii läsnäoloa voimakkaasti kehittyvissä kaupungeissa.
Yksi potentiaalinen ala suomalaisille on vesiteknologia.
Älykkäissä vesiratkaisuissa on valtavia mahdollisuuksia esimerkiksi Kiinan nopeassa kaupungistumiskehityksessä.
Suomen tulisi pystyä hankkimaan tehokkaammin EU-rahaa omiin kansallisiin ympäristöprojekteihin, joilla saadaan käyttökelpoista tietoa, osaamista ja menetelmiä hyödynnettäväksi suomalaisessa yhteiskunnassa.
Suomalaisille alan yrityksille tulee määrätietoisesti avata ovea myös YK:n miljardien hankintaohjelmiin, nyt suuri osa tästä rahasta jaetaan sisäpiireissä suljettujen ovien takana.
Ympäristön muutos heikentää elinoloja monilla köyhillä alueilla maailmassa.
Erityisesti subtrooppisilla alueilla kuivuuden lisääntyminen vaikeuttaa maanviljelyä.
Tämä yhdessä väestönkasvun kanssa heikentää ihmisten mahdollisuuksia rakentaa hyvä elämä kotiseudullaan ja lisää haluja lähteä vaeltamaan esimerkiksi Eurooppaan.
Lisäksi elinolojen heikkeneminen ja esimerkiksi taistelu niukkenevista vesivaroista voivat aiheuttaa aseellisia konflikteja, mikä synnyttää pakolaisaaltoja.
Tätä ilmiötä kutsutaan usein ilmastopakolaisuudeksi.
Sana on sikäli pahasti yksinkertaistava, että kyse ei ole pelkästään ilmastosta, vaan mekanismi on monimutkaisempi.
Ympäristöolosuhteet ovat yksi pakolaisuuden ja siirtolaisuuden syitä aiheuttava taustatekijä.
Perussuomalaiset haluaa lopettaa laajamittaisen maahanmuuton kehitysmaista.
Siksi tarvitaan keinoja, jotka edistävät ihmisten elinkeinomahdollisuuksia kotiseudullaan ja vähentävät Eurooppaan ja myös Suomeen kohdistuvaa maahanmuuttopainetta.
On huomattava, että monien muiden vaikeuksien lisäksi pakolaisten asuttaminen pohjoiseen lisää myös hiilijalanjälkeä.
Suomen kehitysyhteistyö tuleekin kytkeä entistä tiiviimmin tekijöihin, jotka edesauttavat samalla muuttoliikkeiden ja pakolaiskriisien hallintaa.
Tällaisia tekijöitä ovat esimerkiksi koulutuksen tukeminen, naisten aseman vahvistaminen sekä syntyvyyden vähentäminen.
REALISTISTA JA OIKEUDENMUKAISTA ENERGIA- JA ILMASTOPOLITIIKKAA
Energia- ja ilmastopolitiikan kaikissa ratkaisuissa tulee tarkastella kokonaistaloudellisia vaikutuksia läpi koko ketjun ja ottaa huomioon teknologinen kehitys.
Ilmastopolitiikassa ei pidä tehdä tehottomia tai jopa vahingollisia ratkaisuja ideologisista syistä.
Kansalaisten syyllistäminen ilmastonmuutoksen varjolla on lopetettava.
Väheksymättä yksityisten ihmisten omien valintojen ja kulutustottumusten merkitystä, on säilytettävä suhteellisuudentaju.
Ilmastonmuutos on järjestelmätason ongelma, jota on ratkaistava ensisijaisesti energiantuotannon ja maailmankaupan rakenteellisilla muutoksilla.
Suomen osuus maailman hiilidioksidipäästöistä on noin 0,1 %.
Tämä kertoo, kuinka suuren osan ongelmasta voimme omilla toimillamme ratkaista suoraan.
Voimme kuitenkin toimia hyvänä esimerkkinä modernista yhteiskunnasta, joka sovittaa yhteen älykkäästi taloudelliset ja ympäristölliset näkökulmat.
Tärkeää on myös pitää esillä niitä asioita, jotka voimakkaimmin lisäävät globaaleja päästöjä.
Näitä ovat maailman väestöräjähdys, fossiilisten polttoaineiden käytön nopea kasvu kehittyvissä maissa sekä teollisen tuotannon siirtyminen runsaasti fossiilista energiaa käyttäviin kehittyviin maihin, joista tavarat rahdataan öljyä käyttäen muualle maailmaan.
Varoittava esimerkki on Saksa, joka teki periaatepäätöksen luopua sekä ydinvoimasta että kivihiilestä.
Tämä epärealistinen tavoite on johtanut siihen, että Saksassa on jouduttu lisäämään runsaasti hiilivoiman käyttöä.
Niin kutsutun energiakäänteen jälkeen energian hinta on noussut, mutta päästöt ovat pysyneet korkealla.
Aina on myös pidettävä mielessä realiteetit, kuten se, että Suomen olosuhteissa lämmittäminen yksinkertaisesti kuluttaa paljon energiaa, ja maan sisäiset etäisyydet ovat pitkät.
Ratkaisuna ei voi olla se, että kaikesta asumisesta tehdään kalliimpaa, jolloin veronmaksajan kontolle jäävät paitsi omat kasvaneet asumiskustannukset myös alati kohoavat asumistukikustannukset.
Ilmastotoimia on suunniteltava järkevästi ja kustannustehokkaasti.
Vihreyden ja ”kestävän kehityksen” nimissä tehtävään rahastukseen on suhtauduttava kriittisesti,
samoin kuin Suomen nöyristelyyn EU:n ympäristöministerien kokouksissa, joista on tapana tuoda veronmaksajille kalliita ilmastopoliittisia tuliaisia.
TEOLLISUUDEN KILPAILUKYKY TURVATTAVA, TAAKANJAON EPÄKOHDAT KORJATTAVA
Suomalaisen teollisuuden kilpailukyvyn turvaaminen on elinehto.
Maailman mittakaavassa keskeistä on saada suurimmat saastuttajat mukaan ilmastopolitiikkaan, sillä niiden osalta tehty ympäristöinvestointi tuottaa suurimman tuloksen.
Nyt ilmastosopimuksia toteutetaan maanosien välillä nurinkurisesti siten, että siellä, missä päästöinvestoinnit ovat suhteessa edullisimpia, edellytetään minimaalisia päästövähennyksiä.
Vastaavasti siellä, missä päästöinvestoinnit ovat suhteessa kaikkein kalleimpia, vaaditaan maksimaalisia vähennyksiä.
Myös epäsuhtaa ilmastorahastoissa on korjattava.
Kaikista pahinta on kuitenkin se, jos luodaan kannustinjärjestelmä, jossa puhtaimpia ratkaisuja toteuttaneet maat tosiasiassa subventoivat saastuttavia maita.
Tähän asti Suomi on tehnyt ilmastotoimien osalta enemmän kuin oman osansa.
Suomen hiilidioksidipäästöt henkeä kohti ovat eurooppalaista keskitasoa, vaikka meillä on suuri lämmitystarve ja pitkät etäisyydet.
Lisäksi Suomessa on runsaasti energiaintensiivistä teollisuutta, kuten paperiteollisuus ja raskas metalliteollisuus, joiden tuotteet menevät suurelta osin vientiin.
TUNNUSLUKUJA SILLE, KUINKA ILMASTOYSTÄVÄLLISESTI MAA TOIMII, OVAT ESIMERKIKSI:
Sähköntuotannon hiili-intensiteetti (sähköntuotannossa syntyvän hiilidioksidin määrä tuotettua kilowattituntia kohti, kg/kWh).
Tällä mittarilla Suomen sähköntuotanto on jo EU:n neljänneksi vähäpäästöisintä.
Parempia ovat vain Ruotsi, Latvia ja Ranska.
Sen sijaan ”vihreän” energiapolitiikan Saksalla luku on yli kaksinkertainen Suomeen verrattuna ja tuulivoiman suurvalta Tanskallakin lähes kaksinkertainen. [1], [2]
Bruttokansantuotteen hiili-intensiteetti (kg CO2 / BKT), joka kertoo, kuinka vähillä päästöillä maa pystyy tuottamaan taloudellista hyvinvointia.
Tämä ei ota huomioon sitä, että mailla on erilainen tuotantorakenne, ja että energiaintensiivinen vientiteollisuus periaatteessa huonontaa maan sijoitusta, mutta silti Suomen bkt:n hiili-intensiteetti on selvästi alle maailman keskiarvon. [3]
1. Electricity Carbon Intensity in European Member States: Impacts on GHG Emissions of Electric Vehicles, Transportation Research Part D, in press (2018), Alberto Moro, Laura Lonza. www.sciencedirect.com/science/ article/pii/S1361920916307933
2. Electricity Map Live Database, www.electricitymap.org
3. CO2 emissions (metric tons per capita), World Bank Open Data https://data.worldbank.org/indicator/ EN.ATM.CO2E.PP.GD?locations=FI
Mikäli teollinen tuotanto vähenee Suomessa, maamme omat ilmastopäästöt kyllä pienenevät.
Markkinatalouden ja vapaan maailmankaupan oloissa samoille tuotteille kuitenkin löytyy aina valmistajia niin kauan kuin on ostajiakin.
Vientituotteiden valmistuksessa syntyvät päästöt jäävät useimmissa laskelmissa valmistusmaan kontolle, vaikka todelliset loppukäyttäjät ovat muualla.
Kuljetusmatkojen kasvaessa kasvavat myös kuljetusten päästöt.
Erityisesti lentorahtia käytettäessä ne voivat muodostaa merkittävänkin osan kuluttajalle saapuvan tuotteen hiilijalanjäljestä.
Käytännössä tuotannon loppuminen Suomessa ei siis tarkoita koko tuotannon loppumista tai vähenemistä maailmanlaajuisesti, vaan sen siirtymistä muualle – todennäköisesti jonnekin, missä energia tuotetaan likaisemmin ja halvemmalla, jolloin sama tuotanto aiheuttaa isommat ilmastopäästöt ja mahdollisesti muita ympäristöhaittoja.
Suomen sijoitus ilmastotilastoissa paranee, mistä lyhytnäköinen maailmanparantaja voi saada hyvän omantunnon, mutta maailman kokonaispäästöt pysyvät ennallaan tai kasvavat – eli hiilivuodon myötä tilanne todellisuudessa huononee.
Päätös teollisuuslaitoksen sijoituspaikasta tai tuotannon siirtämisestä on yleensä monen tekijän summa.
Suomen kilpailukyvystä huolehtiminen kaikin politiikan käytettävissä olevin keinoin on samalla hyvää ilmasto- ja ympäristöpolitiikkaa
– kunhan samalla huolehdimme siitä, että Suomen energiantuotanto pysyy kansainvälisesti vertaillen vähäpäästöisenä ja muut ympäristönormit sekä niiden valvonta toimivat.
Voidaan hyvällä syyllä sanoa, että tehtaan pitäminen Suomessa on ympäristöteko.
Samalla tulee ottaa huomioon se, että olemme omalla toiminnallamme lisänneet hiilinielujen määrää metsissämme.
Suomen tulee ajaa päästöjä kompensoivien hiilinielujen
ja hiilen sidonnan markkinamekanismeja päästöpolitiikassa.
Teollisuutemme kilpailukyvyn vuoksi ja Pariisin sopimuksen päästötavoitteiden toteutumiseksi EU:n sisäistä taakanjakoa tulee muuttaa oikeudenmukaiseksi.
EU:n sisäisessä taakanjaossa Suomi on nyt saanut yhden raskaimmista taakoista, kun taas monet saastuttavimmista maista ovat vapaamatkustajia.
Suomen on vaadittava, että eniten saastuttavien maiden on kannettava vastuunsa – tarvittaessa osa EU:n rakennerahaston kyseisille maille ohjattavista tukimiljardeista on korvamerkittävä päästötavoitteiden toteuttamiseen.
Perussuomalaiset on suhtautunut alusta pitäen kriittisesti päästökauppajärjestelmään.
Vaihtoehtona kannatamme ominaispäästöjärjestelmää, jossa sektorikohtaisesti sovitaan tavoiteltavat päästömäärät, ja tuotantolaitokset maksavat ylittävästä osuudesta päästömaksua.
Taakanjaon epäkohdat korjaamalla teollisuustyöpaikat voidaan säilyttää Suomessa.
Muutoin teollisuuttamme karkaa maihin, joissa sama määrä tuotantoa saastuttaa enemmän ja EU:n kokonaispäästöt nurinkurisen taakanjaon myötä ainoastaan lisääntyvät.
Epäreilu kilpailuetu EU:n ulkopuolisille maille voidaan poistaa ilmastotullein, jotka vastaisivat suuruudeltaan vähintään tuonnin hiilijalanjäljen arvioitua päästökauppahintaa.
Tämä ohjaisi kuluttajia ilmastoystävällisempiin valintoihin, kun tulli nostaisi huonompien valintojen hintaa.
Ilmastotullin kohteena olevia maita se kannustaisi liittymään hillintätoimiin.
Suomen tulee EU:n jäsenenä edistää ilmastotullien käyttöönottoa.
Aikaan sidottujen lupausten suhteen (”Luovutaan kaikista fossiilisista vuoteen 2040 mennessä”) täytyy olla kriittinen.
Jos tavoitteita halutaan asettaa, on paras ilmaista ne kasvihuonekaasupäästöjen vähennysmäärinä ja jättää keinot valittavaksi sen mukaan, mikä on edullisinta.
Tavoitteissa pitää seurata enemmän sitä, mitä verrokkimaat lupaavat ja oikeasti tekevät.
Päätösten todelliset seuraukset täytyy ottaa huomioon osaoptimoinnin sijaan.
Esimerkiksi maakaasuvoimaloita ei kannata sulkea suurin kustannuksin kesken niiden teknisen käyttöiän, ennen kuin on tiedossa, miten ne korvataan taloudellisesti ja ympäristöllisesti kestävillä ratkaisuilla.
Voimalat ja teollisuuslaitokset korvataan uusilla ratkaisuilla sitten, kun ne tulevat suunnitellun käyttöikänsä päähän.
MONIPUOLISTA, HAJAUTETTUA JA OMAVARAISEMPAA ENERGIATUOTANTOA
Tavoitteena tulee olla laajapohjainen
ja kotimaisuuteen tähtäävä energiatuotanto,
joka tukee työllisyyttä,
talouskasvua
ja kotitalouksien ostovoimaa
sekä on myös ekologisesti kestävä.
Moneen muuhun Euroopan maahan nähden Suomen energian tuotantorakenne on monipuolinen ja hajautettu.
Meidän tulee pyrkiä järkevään tasapainoon, taloudellisuuteen
ja energiaomavaraisuuden tuntuvaan lisäämiseen.
Suomen haaste on riippuvuus tuontienergiasta mitä tulee pyrkiä vähentämään.
Uusien ja innovatiivisten energiaratkaisujen kehittäminen on tarpeen.
Edullinen sähkön hinta on merkittävä kilpailukyvyn osatekijä energiaintensiiviselle teollisuudelle
ja energian hinnan vaikutukset asumisen kalleuteen tulee ymmärtää.
Monet kotitaloudet kärsivät liian suuresta energian hinnasta
ja kysymys on myös sosiaalisesta oikeudenmukaisuudesta.
Teollisuutemme rakenne on puolestaan koko EU:n energiaintensiivisin.
Vaadimme sähköveron alennusta kotitalouksille
ja teollisuudelle.
Energian hinnalla pitää kompensoida maamme kaukaisempaa sijaintia markkinoista ja pitkiä maan sisäisiä kuljetusmatkoja.
«Energiaveroja tulee laskea EU:n minimitasolle, Ruotsin tapaan»
Sähkö- ja muita energiaveroja tulee laskea EU:n minimitasolle, kuten muun muassa Ruotsi teki jo.
Vastaavasti maksettavia energiatukia ja sähköveron kompensaatioeriä tulee poistaa.
Sähköveroja nostettiin vuonna 2010 pitkälti fiskaalisista, valtion verotuloja kerryttävistä syistä, mikä oli virhe.
Myös sähkön siirtomaksut on pidettävä kohtuullisina.
Niille on asetettava yläraja
ja mahdollisesti kehitettävä kompensointijärjestelmä, jossa kaupunkien siirtomaksuilla kompensoidaan haja-asutusalueen sähköverkon ylläpitokuluja.
Nykyisellään haja-asutusalueella saatetaan maksaa yli 10-kertaisia sähkönsiirtomaksuja kaupunkeihin verrattuna.
Sähköverkkoyhtiöt tulee pitää kotimaisessa omistuksessa.
Täysin haitatonta energiantuotantomuotoa ei ole, joten energialähteet kannattaa hyödyntää mahdollisimman tehokkaasti.
Sähkön ja lämmön yhteistuotannossa polttoaineen lämpöarvo saadaan hyödynnettyä paljon tehokkaammin kuin sähkön erillistuotannossa.
Yhteistuotantoa on Suomessa hyödynnetty esimerkillisesti muun muassa Helsingissä.
Suunnitelmat rakentaa pelkkää kaukolämpöä tuottavia laitoksia merkitsevät käytännössä lämmön ja sähkön tuotannon eriyttämistä, ja se on täysin väärä suunta, vaikka uusissa laitoksissa käytettäisiin uusiutuvia polttoaineita.
Sähkön ja lämmön yhteistuotantoa kannattaa suosia energian polttoaineesta riippumatta.
«Tasaiseen sähkön perustuotantoon tarvitaan ydinvoimaa»
Suomen sähköntuotannon selkärankana tulee olla ydinvoima.
Se on ilmastoneutraali ja muutenkin päästötön tuotantotapa.
Se on kallis rakentaa, mutta halpa käyttää ja tuottaa sähköä tasaisesti vuoden ympäri.
Ydinvoiman avulla on mahdollista varmistaa, että teollisuudelle riittää sähköä tulevaisuudessakin kilpailukykyiseen hintaan.
Ydinenergia-alan koulutusta ja tutkimusta Suomessa on laajennettava.
Kaupunkien kaukolämmön tuotantoa varten pitää tarkastella myös pienten modulaaristen ydinreaktoreiden eli pienydinvoimaloiden käyttöä.
Tulevaisuudessa tällaisten laitosten yhdisteleminen osaksi muuta perinteisempää lämmöntuotantoa voisi alentaa päästöjä huomattavasti
ja niiden käyttöönottamiseksi on kehitettävä sääntelyä.
Myös ydinfuusioenergia voi olla mahdollisuuksien ala, vaikka vielä sen varaan ei voida laskea.
Vesivoima on hyvä sähköntuotantotapa
ja sillä on keskeinen merkitys energiajärjestelmässämme säätövoimana.
Rajoituksena on kuitenkin se, että Suomen perinteinen vesivoima on jo hyödynnetty tehokkaasti.
Viimeiset vapaat joet tulee säilyttää rakentamattomina vaelluskalakantojen
sekä muiden luontoarvojen
ja virkistyskäytön vuoksi.
Aurinkovoiman käyttökelpoisuutta rajoittaa Suomen pitkä talvi sekä energian varastoinnin hinta- ja kapasiteettikysymys.
Päiväntasaajaa lähellä olevissa maissa aurinkokennojen taloudellinen ja teknillinen potentiaali on erittäin merkittävä.
Nykytekniikalla aurinkovoima soveltuu Suomessa parhaiten sähköliittymättömille kesäasunnoille, käyttöveden lämmitykseen, sekä kiinteistöjen pienimittaiseen omaan tuotantoon katolle asennettavin paneelein.
Sähköverkkoyhtiö on velvoitettava järjestämään sähkönkulutuksen mittaus kiinteistöissä siten, että pientuottaja säästyy itse tuottamansa sähkön siirtomaksuilta kaikissa olosuhteissa.
«Energiahuollon hajauttaminen palvelee myös huoltovarmuutta»
Biopolttoaineet ovat hyviä silloin, kun käytetään maa- ja metsätalouden sivutuotteita (oljet, lanta, hakkuutähteet, metsäteollisuuden prosessien jätteet jne.).
Koska biopolttoaineiden energiatiheys on suhteellisen pieni, ei niitä kannata kuljetella pitkiä matkoja.
Biopolttoaineissa tulee suosia paikallisia ratkaisuja.
Maatilat voivat esimerkiksi tuottaa tarvitsemansa lämmön ja työkoneiden polttoaineen omista jätteistään.
Tällainen energiahuollon hajauttaminen parantaa myös huoltovarmuutta.
Sitä voidaan edistää esimerkiksi tarvittavien pienten biokaasun ja biodieselin tuotantolaitosten investointituilla.
Fossiilista tuontiöljyä on korvattava järkevissä mittasuhteissa kotimaisilla biopolttoaineilla.
Siten lisätään energiantuotannon omavaraisuusastetta
ja parannetaan kauppatasetta
sekä nostetaan uusiutuvan energian tasoa.
Myös puupellettien käyttöä öljylämmityksen korvaajana tulee edistää.
Suomi on hyvän metsänhoidon tuloksena kasvattanut metsiä.
Suomen metsien vuosikasvu on noin 110 miljoonaa kuutiometriä ja voimme kestävästi hakata 80 miljoonaa kuutiometriä puuta vuodessa.
Metsän hakkaaminen pelkästään poltettavaksi ei ole kuitenkaan kannatettava ajatus.
Puu on arvokkaampaa sahatavarana tai paperin raaka-aineena.
Lisäksi laajamittainen puun poltto on ympäristön kannalta kyseenalaista.
Poltettaessa puu tuottaa enemmän hiilidioksidia energiayksikköä kohti kuin kivihiili.
Uusi puu sitoo taas hiiltä, mutta kasvu kestää vuosikymmeniä, joten puun poltto muuttuu ilmastoneutraaliksi vasta pitkän ajan kuluessa.
Selluteollisuuden uusi sukupolvi ovat biojalostamot, joissa puu ja sellunvalmistusprosessin sivutuotteet käytetään 100-prosenttisesti hyödyksi.
Käytössä on uusia tapoja tuottaa energiaa sellunvalmistusprosessin sivutuotteina syntyvistä mäntyöljystä, kuoresta ja ligniinistä fossiilisten polttoaineiden korvaamiseksi.
Puuperäisen biomassan luokittelu edelleen hiilineutraaliksi raaka-aineeksi EU:n uudessa uusiutuvan energian direktiivissä tukee Suomen energia- ja ilmastostrategiaa.
Uusilla biojalostamoilla on mahdollista suunnata myös kokonaan uusille markkina-alueille, biopolttoainetuotannosta aina lääketeollisuuteen saakka.
Avainasemassa ovat puun parempi hyötykäyttösuhde,
energiatehokkuus
sekä tuotantokustannusten
ja hiilidioksidipäästöjen vähentäminen.
«Kivihiilen käytölle pitää ottaa kustannusten ja korvaavien ratkaisujen kannalta realistinen aikataulu»
Hallituksen energia- ja ilmastostrategian mukaan Suomi luopuu kivihiilen käytöstä vuoteen 2030 mennessä, ja sittemmin hallitus on päättänyt aikaistaa luopumista vuoteen 2029.
Perussuomalaiset suhtautuu kivihiilikieltoon kriittisesti.
Kivihiilen käytölle pitää ottaa taloudellisten vaikutusten ja korvaavien ratkaisujen kannalta realistinen aikataulu.
Kivihiili on paljon helpommin varastoitavissa kuin maakaasu tai puu, eikä kiellolla saa vaarantaa toimitusvarmuutta.
Kivihiiltä on pidettävä jatkossakin poikkeustilanteiden varapolttoaineena varmuusvarastoissa.
Kivihiilestä luopuminen luo nostopaineita sähkön ja kaukolämmön hinnalle, mikä voi nostaa pääkaupunkiseudun vuokria 10-20 % ja siten myös veronmaksajien kustantamia asumistukia.
Kivihiilen energiakäyttö on EU:n päästökaupan piirissä, joten kansallisen toimen myötä vastaava määrä päästöoikeuksia tulisi mitätöidä, koska muussa tapauksessa jokin saastuttavampi EU-maa voi lisätä päästöjään.
«Turve on kotimainen energianlähde, vastustamme sen alasajoa»
Vastustamme turpeen käyttökieltoa.
Turve on kotimainen energianlähde ja tärkeä energiaomavaraisuuden
ja huoltovarmuuden kannalta.
Biomassan ja turpeen yhteiskäytössä seos palaa puhtaasti ja siitä saadaan myös enemmän tehoa.
Vaikka turpeen uusiutuminen kestää tuhansia vuosia, vain 0,8 % Suomen turvemaista on käytössä turvetuotannossa, ja Suomen suot kasvavat vuodessa enemmän turvetta kuin sitä nostetaan.
Alasajo voisi johtaa turpeen korvautumiseen puulla ja vaarantaa metsäteollisuuden puun saatavuutta.
Turvetuotannon vesistöhaittoja on syytä vähentää
ja tuotannon ehtoja yhtenäistää,
luvitusta on nopeutettava.
Turpeen jatkojalostusta ja innovatiivista tuotekehittämistä on edistettävä.
Maasta tai vedestä lämpönsä ottavat lämpöpumput ovat energiaa säästävä ratkaisu lämmitykseen.
Niiden yleistymistä on syytä tukea.
Lämpöpumppuja voi hyödyntää myös isossa mittakaavassa kaukolämmön ja -jäähdytyksen tuotannossa.
Laajemminkin sovellettava ratkaisu voisi olla lämpövarastot, joissa kallioluolassa olevaan veteen varastoidaan lämpöä kesällä ja käytetään talvella.
«Energia-alan tutkimukseen ja kehitykseen kannattaa panostaa»
Energia-alan tutkimukseen ja kehitykseen kannattaa panostaa.
Tutkimusta ei pidä yrittää ohjailla liian yksityiskohtaisesti, sillä tutkijat itse tietävät parhaiten, mikä on lupaavinta ja olennaisinta.
Uudet ja tärkeät keksinnöt tulevat sivutuotteena usein sellaisesta tutkimuksesta, josta niitä ei välttämättä osattu odottaa.
Erityisen houkuttava sovellusala nimenomaan Suomen kannalta olisi energian varastointi.
Energiatehokkuuden kehittämiseksi kiinnostavia kohteita ovat muun muassa älykkäät sähköverkkojärjestelmät.
Älykkäiden verkkojen ja ratkaisujen käyttöönottamiseen on kannustettava, sillä tämä tukee muun muassa ylijäämäsähkön myyntiä verkkoon sekä siten energiatehokkuutta ja kohtuuhintaisen sähkön saatavuutta.
Avainalueita ovat ylipäänsä energianmuunnon, jakelun ja kulutuksen energiatehokkuuden lisääminen
ja energiaomavaraisuuden kasvattaminen
sekä jätelämpövirtojen tehokkaampi hyödyntäminen.
Uusissa materiaaleissa
ja puuperäisissä innovaatioissa on paljon potentiaalia.
Keskeistä on myös resurssitehokkuus
ja materiaalien kierrätys.
Tuotteiden käyttöastetta, elinkaarta ja uusiutuvuutta kehittämällä voidaan saada aikaan merkittäviä säästöjä.
Kierrätyksestä ei pidä kuitenkaan tehdä väkisin itsetarkoitusta, vaan kiertotaloudessa on otettava huomioon kierrätysprosessin vaatima energiakulutus, vaikutukset materiaalien laatuun sekä muut ympäristönäkökulmat, jolloin kokonaisvaikutus saattaakin olla negatiivinen.
Heikkolaatuisesta kierrätysmuovista valmistettuja korviketuotteita ei pitäisi käyttää siellä, missä puuperäinen materiaali on toimiva ratkaisu.
Energiansäästön yhteydessä huomiota tulee kiinnittää rakentamiskulttuuriin.
Sisäilmaongelmat ovat esimerkki sääntelystä, jossa ei ole otettu huomioon kokonaisvaikutuksia.
Rakennusten eristäminen pullotiiviiksi ja säästöt ilmastointikustannuksissa ovat myötävaikuttaneet ongelmien syntyyn.
On myös huomattava, että tulevan eduskuntakauden aikana Suomessa ollaan menossa lähes nollaenergiarakentamiseen, sillä kaikkien uusien rakennusten tulee olla vuodesta 2021 alkaen lähes nollaenergiatasoa.
Toisenlaisissa ilmasto-olosuhteissa tämä voi olla realismia, mutta Suomessa se ei sitä ole.
Käytännössä asiassa ajaudutaan autojen päästöhuijausta vastaavaan tilanteeseen, jossa paperilla asiat ovat toisin kuin todellisuudessa.
EI TUULIVOIMATUILLE, MUITA TUOTANTOTUKIA UUDISTETTAVA
Yritystukia on karsittava ja uudistettava,
kuitenkin asteittain ja pitkällä tähtäyksellä välttäen poukkoilua
ja pitäen mielessä huoltovarmuus.
Ympäristöteknologian tukea tulee kohdentaa pieniin innovatiivisiin toimijoihin voittoa tuottavien suuryritysten sijaan.
Energiapolitiikan tukien ja verotuksen on oltava läpinäkyvää
ja järkevällä tasolla.
Erityiseksi leikkauksen kohteeksi on otettava aurinko- ja tuulivoiman
sekä puuhakkeen satojen miljoonien eurojen tuotantotuet.
Lisäksi on laitettava syyniin näiden tulonsiirtojen poliittiset etupiirikytkökset.
Energiantuotantoamme ei tule ideologisista syistä viherryttää, mikä käy veronmaksajalle kalliiksi maksettujen tuotantotukien sekä toisaalta kotitalouksien sähkön ja lämmön kustannusten nousuna.
Nämä tuet vain lisäävät kestävyysvajettamme
ja vääristävät sähkömarkkinoita.
Tuulivoiman tuotantotukia ei pidä sisällyttää uusiin yritystukijärjestelmiin.
Nykyisten tuulivoimasyöttötariffien maksatus on keskeytettävä siihen saakka, kunnes hallituksen päättämän terveystutkimuksen toinen vaihe on toteutettu.
Vasta terveystutkimuksen jälkeen tiedetään, kuinka kauas asunnoista ja eläinsuojista tuulivoimalat pitää sijoittaa, jotta asukkaiden ja tuotantoeläinten terveyttä ei vaaranneta.
Markkinaehtoisesti toteutettuna tuulivoima voi olla pienessä määrin lisä sähköntuotantoon, jos tuulivoimalat pystytään sijoittamaan niin, että ne eivät aiheuta haittoja alueen asukkaille.
Jos suuri osa sähköntuotannosta on tuulivoimaa, ongelmaksi nousee tuotannon vaihteleminen sään mukaan, kuten Saksan kokemus osoittaa.
Tuulivoima täytyy sovittaa yhteen vesivoiman kanssa, koska vesivoima voi toimia vaihtelevan tuulituotannon säätövoimana.
Sikäli kuin uusiutuvaa energiaa tuetaan, se tulee tehdä teknologianeutraalisti ja vastikkeellisesti.
Se, että poliitikot valitsevat jonkin yksittäisen energiantuotantomuodon erityisen rahallisen tuen kohteeksi, ei ole ylipäänsä järkevää.
Uusiutuviinkin siirtyminen kannattaa tehdä mahdollisimman kustannustehokkaasti.
Saman tuen pitäisi olla tarjolla kaikelle energiantuotannolle, joka täyttää ennalta asetetut ehdot.
Ehdoissa tulisi päästöttömyyden lisäksi
palkita siitä, että tuottaja tuottaa sähköä tasaisesti ja luotettavasti ympäri vuoden, koska niin teollisuus kuin kotitaloudetkin tarvitsevat sähköä jatkuvasti.
Tuottaja voisi halutessaan yhdistellä eri tuotantomuotoja, jos saa siten aikaan ehdot täyttävän kokonaisuuden.
Energialeikkurin tarkoitus on keventää teollisuuden verorasitusta.
Päästökauppakompensaatiolla korvataan päästökaupan teollisuudelle aiheutuvia epäsuoria kustannuksia.
Se tulee säilyttää, kunnes sähköveroa on saatu tuntuvasti laskettua sekä teollisuudelle että kotitalouksille,
mutta sen jälkeen sitä ei enää tarvittaisi.
LIIKENTEEN TOIMIIN JÄRKEÄ
Suomi on harvaan asuttu, pitkien etäisyyksien maa.
Liikkuminen omalla autolla on varsinkin ympäristökunnissa ja haja-asutusalueilla asuville usein välttämätöntä.
Suhtaudumme myös hyvin kriittisesti siihen, että vapautta liikkua ollaan rajoittamassa.
Autoilijan kuritus kohtuuttomalla verotuksella on lopetettava.
Ajoneuvot ovat Suomessa autoveron vuoksi poikkeuksellisen kalliita, minkä lisäksi autoilija maksaa ajoneuvoveroa, korkeaa polttoaineveroa, vakuutusmaksuja sekä katsastus- ja korjauskuluja.
Yksityisautoilu vie kohtuuttoman suuren osan kotitalouksien tuloista.
Henkilöautoilijat ovat jo moninkertaisesti kustantaneet maksamillaan veroilla tieverkoston.
Autoilusta kerätään vuosittain yli 8 miljardia veroja ja maksuja.
Tästä palautuu vain pieni osa teiden kunnossapitoon.
Kuitenkin ulkomainen raskas liikenne kuluttaa teitämme ilmaiseksi ja sille tuleekin säätää käyttömaksut.
Vastustamme kyttäystä ja satelliittiseurantaa
sekä tietulleja ja kotimaisen liikenteen tienkäyttömaksuja.
Autokannan uusiutumista voisi sen sijaan edistää alentamalla autoveroa tai poistamalla sen, mikä ohjaisi ostamaan vähäpäästöisempiä autoja.
Polttoaineveron kevennys tulee tehdä varsinkin öljyn markkinahinnan noustessa yli 80 dollarin – bensiinin kuluttajahinnassa suuri osa on veroa.
Polttoaineverot voitaisiin säätää aluekohtaisesti esimerkiksi siten, että Helsingissä vero olisi korkeampi kuin maaseudulla.
Uusiutuvan energian direktiivin (RED II) biopolttoaineiden jakeluvelvoitetta liikenteen polttonesteissä ei pidä ottaa käyttöön muita EU-maita aikaisemmin tai korkeampana, koska se haittaa kohtuuttomasti kuljetusyritysten toimintaa ja siten teollisuuden ja kaupan edellytyksiä.
Kyseessä on useiden satojen miljoonien eurojen tai jopa miljardin lisälasku ja vastaavan kompensaation etsiminen muualta leikkauksina olisi kohtuutonta.
Sähköautotkaan eivät ole elinkaaripäästöiltään nollapäästöisiä, vaikka eivät aiheutakaan paikallispäästöjä.
Huomioon on kuitenkin otettava sähköntuotannossa tapahtuvat päästöt ja valmistuksessa käytettyjen raaka-aineiden, kuten kuparin, nikkelin, koboltin ja harvinaisten maametallien tarve.
Toistaiseksi jo hinnan vuoksi tavallisen kansalaisen ”kansanauto Teslaa” ei ole saatavilla, mutta pitemmällä aikaperspektiivillä kehitysnäkymät ovat valtavat.
Sähköautojen infran kehittymistä onkin tästä syystä tuettava
ja nyt käytössä oleva sähköautojen hankintatuki tulee korvata Norjan mallin mukaisella ja vaikuttavammalla täyssähköautojen arvonlisäverottomuudella.
Suhtaudumme kriittisesti kaupunkien ”autottomat keskustat” - hankkeisiin
ja erityisesti Helsingin sisääntuloväylien muuttamiseksi kaupunkibulevardeiksi.
Liikenteen päästöjä vähennettäessä on kiinnitettävä huomiota kaikkiin liikennemuotoihin, ei pelkästään autoiluun.
Euroopan ympäristökeskuksen raportin mukaan vuonna 2050 laiva- ja lentoliikenteen päästöt voivat muodostaa lähes 40 % koko maailman hiilidioksidipäästöistä, jos niiden vähentämiseksi ei ryhdytä lisätoimiin.
Raskaalla polttoöljyllä kulkevien meriliikenteen alusten rikki, typpi ja nokipäästöjä on vähennettävä.
Lentopolttoainetta ei veroteta lainkaan, kun samaan aikaan autoilijat maksavat bensasta korkeaa veroa.
Eri liikennemuotojen polttoaineiden verotus on saatava yhdenmukaisemmaksi.
Erilliseen lentoveroon Ruotsin mallin mukaan suhtaudumme kuitenkin kriittisesti.
Suomen ei ole viisasta lähteä sooloilemaan asiassa
ja verotuksella ei pidä vaarantaa Finnairin Aasian-liikenteen kilpailukykyä.
Yksittäisen maan oma linjaus voisi johtaa liikenteen siirtymiseen muiden maiden kautta tapahtuvaksi, mikä olisi eräänlaista hiilivuotoa sekin.
Laiva- ja lentoliikenteen kansainvälisen luonteen vuoksi niihin kohdistuvat verot tai muut toimenpiteet on tehtävä kattavien kansainvälisten sopimusten avulla.
ELÄINSUOJELUA KEHITETTÄVÄ
Suomalaiset ovat hyvin eläinrakasta kansaa, joka haluaa huolehtia lemmikki-, harraste-, tuotanto- ja luonnonvaraisista eläimistä.
Pelkästään koiria ja kissoja on maassamme lemmikkeinä 1,4 miljoonaa.
Myös puolueen nimikkoeläimeksi on valittu suomenhevonen, yksi itsenäisyytemme sankari, joka palveli sodissa ja jälleenrakennuksessa.
Uuden eläinsuojelulain tulee olla myös toteutuksen tasolla tarpeeksi kunnianhimoinen.
Selkeisiin tuotantoeläinten olosuhteiden epäkohtiin on puututtava.
Riittävän juomaveden tarjoamisen on oltava ehdoton vaatimus.
Lehmien laiduntamista ja ulkoilua suosimattomia tiloja on asteittain kannustettava luopumaan parsinavetoista.
Tiloja on tuettava muuttumaan esimerkiksi luomupihattotiloiksi.
Kivunlievitys ja kivun hoito tulee olla pakollista kaikissa niissä toimissa, jotka ovat aiheuttavat eläimille kipua.
Hiilidioksiditainnutus tulee korvata vähemmän kärsimystä aiheuttavilla keinoilla, kuten sähkö- tai mekaanisella tainnutuksella.
Tilateurastamoiden avulla päästään eroon eläimille kärsimystä tuottavista pitkistä teuraskuljetuksista.
Eläinlääkäreiden määrän täytyy olla riittävällä tasolla, jotta tilojen laadukas tuotanto ja muu eläintenpito
sekä toimiva valvonta varmistuu.
Eläinlääkärit eivät saa väsyä työtaakan alle.
Varsinkin maakuntauudistuksen yhteydessä on noussut huoli päivystyksen saatavuudesta.
Myös riittävät lomituspalvelut maaseutuyrittäjille on turvattava.
Kestävä ruuantuotanto ottaa huomioon myös eläinten hyvinvoinnin.
Thaimaassa tuotettu ja Saksassa pakattu broileri ei tee hyvää kenellekään.
Kuluttajilla tulee olla oikeus saada varmuus siitä, missä ja millaisissa olosuhteissa ruoka tuotetaan.
Eläineettisesti tuotettu ruoka ansaitsee erityisen laatustandardin
ja tuottajahinnan pitää olla korkeampi.
Eläinsuojelurikkomuksista on seurattava nykyistä ankarammat rangaistukset.
Eläintenpitokieltojen kriteereitä tulee tiukentaa
ja pidentää ajaltaan moninkertaisiksi.
Rangaistusten täytäntöönpano, eläinpitokiellon määrääminen ja myös kiellon valvominen ovat oleellisessa roolissa eläinsuojelurikoksia ehkäistäessä.
Uhanalaisten ja vaarantuneiden lajien metsästysmuistojen maahantuonti on kiellettävä.
Rekisteröimispakko
ja velvoite eläinten tunnistusmerkintään vaikeuttaa pentutehtailua ja auttaa esimerkiksi eläinsuojelurikosten selvittämisessä ja kadonneiden eläinten palauttamisessa.
Metsästyksellä ja kalastuksella on Suomessa pitkät perinteet.
Suomalaiseen eräkulttuuriin kuuluu erottamattomasti luonnon kunnioittaminen, mikä näkyy esimerkiksi saaliseläinten asiallisena käsittelynä.
Vastuullisesti toteutettu metsästys ja kalastus ovat eettisesti kestävällä pohjalla olevaa harrastamista.
Riistan ja petojen kaatolupien pitää olla päätettävissä paikallisesti läheisyysperiaatteen mukaisesti.
Suurpedot eivät saa aiheuttaa haittaa asumiselle ja pihan eläimille,  turvallisuudelle  tai yrittämiselle.
Susien aiheuttamista vahingoista pitää pystyä hakemaan korvausta.
Häirikköpetojen suhteen toimivalta on annettava parhaille asiantuntijoille eli paikallisille metsästysseuroille.
Uskonto ei saa olla perusteena eläinten rääkkäykselle.
Uskonnollinen eli pääasiassa halal- ja kosherteurastus on kiellettävä.
Myös muihin monikulttuurisiin eläinongelmiin ja eläinten kaltoinkohteluun pitää puuttua.
Suomen on ajettava eläinten oikeuksia kansainvälisesti.
