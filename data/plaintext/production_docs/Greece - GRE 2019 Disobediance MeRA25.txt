Ευρωπαϊκός Διεθνισμός |Οικονομικός Ορθολογισμός | Κοινωνική Απελευθέρωση. ΕΚΛΟΓΙΚΟ ΠΡΟΓΡΑΜΜΑ. 2018-2019
1.Εισαγωγή - Για την επιστροφή της Προοπτικής και της Αξιοπρέπειας
Όπως οι εκλογές του Σεπτεμβρίου 2015 έγιναν για να νομιμοποιηθεί η παράδοση στους δανειστές και η παλιννόστηση της εγχώριας ολιγαρχίας,
έτσι κι οι εκλογές που έρχονται σκοπό έχουν να νομιμοποιήσουν την μονιμοποίηση της Χρεοδουλοπαροικίας έως το 2060.
Όπως τον Σεπτέμβρη του 2015 επένδυσαν στην ταπείνωση των ελλήνων μετά την συνθηκολόγηση το βράδυ εκείνο του Δημοψηφίσματος
έτσι και σήμερα επενδύουν στην αίσθηση ότι, αν και τίποτα δεν θα βελτιωθεί, τα πράγματα θα γίνουν ακόμα χειρότερα αν τολμήσουμε να εναντιωθούμε στο μέτωπο δανειστών και εγχώριας ολιγαρχίας.
Τα ισχυρίζονται αυτά οι ίδιοι που έριξαν την Ελλάδα σε κώμα, το μονιμοποίησαν και τώρα το ονομάζουν… «σταθερότητα».
Τολμούν να παρουσιάζονται ως ευρωπαϊστές οι καταστροφείς της εικόνας της Ευρώπης στα μάτια των λαών της.
Εκείνοι που έσπρωξαν τον λαό μας στον γκρεμό γιορτάζουν ως απόδειξη «ανάκαμψης» το γκελ που έκανε στον σκληρό βράχο της μόνιμης κρίσης.
Μας κουνάνε το δάκτυλο όσοι ξεπούλησαν την δημόσια περιουσία, παρέδωσαν την εξουσία στους υπαλλήλους των δανειστών, και μονιμοποίησαν την Χρεοδουλοπαροικία που ωθεί τους νέους μας στην μαζική μετανάστευση.
Έφτιαξαν μια έρημο, την ονόμασαν ηρεμία και, τώρα, ζητούν να τους ξανα-ψηφίσουμε ως συνετούς κυβερνήτες.
Η μεγαλύτερη απειλή για την Ελλάδα είναι η αίσθηση των πολιτών ότι δεν υπάρχει εναλλακτική σε μια πορεία που τους γονατίζει.
Όσο παγιώνεται ο έωλος εκβιασμός Χρεοδουλοπαροικία ή Ευρωπαϊκή Ένωση, η δημοκρατία σβήνει και οι εκλογές δεν αλλάζουν τίποτα.
Καμία ελπίδα δεν μπορεί να ριζώσει σε τόπο όπου εκείνοι που εκλέχτηκαν για να κάνουν την ρήξη με το μη βιώσιμο παρελθόν το αναπαραγάγουν καθημερινά και ποικιλοτρόπως,
ενώ οι εκ προοιμίου συμβιβασμένοι ζητούν να επανεκλεγούν υποσχόμενοι πράγματα που απαιτούν την ρήξη την οποία δηλώνουν ότι δεν θα κάνουν.
Το ΜέΡΑ25 συμμετέχει σε αυτές τις εκλογές, εθνικές και ευρωεκλογές, για να δώσει στους πολίτες την ευκαιρία να πουν ΟΧΙ σε αυτό το ψέμα, ΟΧΙ στην ερημοποίηση της πατρίδας που οικοδομείται πάνω στο ψέμα αυτό,
ΝΑΙ στην ρεαλιστική εναλλακτική που καταθέτει το ελληνικό πατριωτικό μέτωπο που αποτελεί αναπόσπαστο μέρος του πρώτου ενιαίου πανευρωπαϊκού κινήματος - το ΜέΡΑ25,
ένα πλατύ, συμφιλιωτικό, ριζοσπαστικά ευρωπαϊστικό μέτωπο εναντίον της δίχως-σύνορα επικυρίαρχης ολιγαρχίας.
Οι πολίτες κουράστηκαν στην ατελείωτη νύχτα των Μνημονίων που όλο «τελειώνουν» μονιμοποιούμενα.
Την σκέψη τους σκοτεινιάζει η κακοφωνία που αντιμετωπίζουν κάθε φορά που ανοίγουν την τηλεόραση ή ακούν τα ραδιόφωνα της λούμπεν ολιγαρχίας.
Χωρίς μια ρεαλιστική εναλλακτική, οι εκλογές που έρχονται θα ήταν όχι γιορτή αλλά η ταφόπλακα της δημοκρατίας μας.
Αυτή η νύχτα κράτησε πολύ.
Το ΜέΡΑ25 έρχεται να την διαλύσει καταθέτοντας ρεαλιστικές, υπεύθυνες, συγκεκριμένες, ριζοσπαστικές προτάσεις για το τι πρέπει και μπορεί να γίνει την «Δευτέρα το πρωί» ώστε να καταργηθεί άμεσα η Χρεοδουλοπαροικία στην Ελλάδα και να αναβιώσει η Δημοκρατία και ο Ανθρωπισμός στην Ευρώπη.
Καλούμε τους πολίτες να διαβάσουν, και να κρίνουν, το εκλογικό πρόγραμμα του ΜέΡΑ25.
2.Απόδραση από την Χρεοδουλοπαροικία: Οικονομικές, θεσμικές και κοινωνικές τομές
Ποτέ στην Ιστορία μια πτώχευση δεν ξεπεράστηκε ούτε με νέα δανεικά ούτε με επιμήκυνση των παλαιότερων δανείων.
Για τον απεγκλωβισμό της χώρας από την Χρεοδουλοπαροικία προαπαιτούμενο είναι η ριζική αναδιάρθρωση των ιδιωτικών και δημόσιων χρεών.
Επί πλέον απαιτούνται τομές οι οποίες:προστατεύουν την μισθωτή εργασία από τον ανελέητο ταξικό πόλεμο που εξαπέλυσε εναντίον της η ολιγαρχία, με μέγα αρωγό την τρόικα
ενισχύουν την δημιουργική επιχειρηματικότητα απέναντι στην αρπακτική προσοδοφορία του ολιγαρχικού κατεστημένου
εκμεταλλεύονται τη δημόσια περιουσία με γνώμονα το δημόσιο συμφέρον
μετατρέπουν το κράτος-αρπακτικό σε κράτος-αρωγό
προστατεύουν τους μη έχοντες ενισχύοντας έμμεσα την οικονομική δραστηριότητα
Συγκεκριμένα, το ΜέΡΑ25 προτείνει την άμεση νομοθέτηση των εξής ΕΠΤΑ ΤΟΜΩΝ οι οποίες παρουσιάζονται εδώ με κάθε λεπτομέρεια:2.1ΕΠΤΑ ΟΙΚΟΝΟΜΙΚΕΣ & ΘΕΣΜΙΚΕΣ ΤΟΜΕΣ
ΤΟΜΗ 1η – Πρωτογενή πλεονάσματα που καταργούν την λιτότητα
Η χώρα σήμερα είναι δεσμευμένη σε μόνιμη λιτότητα έως το 2060 - συγκεκριμένα, σε στόχο πρωτογενών πλεονασμάτων 3,5% του ΑΕΠ από το 2018 μέχρι και το 2022 και μετά σε 2,2% από το 2023 μέχρι και το 2060.
Το ίδιο το ΔΝΤ (α) αποφάνθηκε ότι η επίτευξη αυτού του στόχου θα αποτρέψει την ανάκαμψη που χρειάζεται η επίτευξή του,
και (β) υπολόγισε ως κάτω του 4% την πιθανότητα επίτευξης του στόχου αυτού.
Με απλά λόγια, η χώρα έχει δεσμευτεί σε μακροπρόθεσμο στόχο αφαίμαξης της κοινωνίας που ούτε πρέπει ούτε μπορεί να επιτευχθεί.
Το ΜέΡΑ25 θα νομοθετήσει νέο μέγιστο στόχο πρωτογενούς πλεονάσματος στο 1,5% του ΑΕΠ και ελάχιστο στο 0% του ΑΕΠ ανάλογα με τον ρυθμό αύξησης του ονομαστικού ΑΕΠ,1 το οποίο θα κατατίθεται σε ειδικό λογαριασμό από τον οποίο θα αποπληρώνονται οι δανειστές.
1 Συγκεκριμένα, ο στόχος πρωτογενούς πλεονάσματος θα είναι στο 1,5% του ονομαστικού ΑΕΠ εφόσον το τελευταίο αυξάνεται κατά τουλάχιστον 3% ετησίως, θα μειώνεται στο 1% όσο ο ρυθμός μεγέθυνσης του ονομαστικού ΑΕΠ κυμαίνεται μεταξύ 1% και 3% και θα μηδενίζεται όταν ο ρυθμός μεγέθυνσης του ονομαστικού ΑΕΠ πέφτει κάτω του 1%.
ΤΟΜΗ 2η – Αναδιάρθρωση Δημόσιου Χρέους
Το μη βιώσιμο δημόσιο χρέος είναι η κινητήριος δύναμη της Χρεοδουλοπαροικίας μας.
Άλλη λύση από την ουσιαστική αναδιάρθρωση του δημόσιου χρέους συνεπώς δεν υπάρχει.
Το ΜέΡΑ25 θα θεσμοθετήσει (μέσω της ανταλλαγής ομολόγων/υποσχετικών2):
ετήσιες αποπληρωμές χρέους προς την τρόικα (ESM-ΔΝΤ-ΕΚΤ) ανάλογες με τον ρυθμό αύξησης του ονομαστικού ΑΕΠ και το θεσμοθετημένο πρωτογενές πλεόνασμα (βλ. Τομή 1η), και
προσδιορισμό συνολικού ύψους χρέους προς την τρόικα (κεφάλαιο και τόκους) ανάλογο με το ύψος του ονομαστικού ΑΕΠ
Περιληπτικά, η προτεινόμενη ανταλλαγή χρέους προδιαγράφει κούρεμα αντιστρόφως ανάλογο της μεγέθυνσης της οικονομικής δραστηριότητας και των συνολικών εισοδημάτων:
Ραγδαία ανάπτυξη θα σημάνει μηδενικό κούρεμα για τους δανειστές.
Όσο όμως πιο αναιμική η ανάπτυξη τόσο μεγαλύτερο το κούρεμα που θα υποστούν.
Με αυτό τον τρόπο, ουσιαστικά, οι δανειστές μετατρέπονται σε εταίρους στην ανάκαμψη της χώρας, καθώς θα πληρωθούν στο ακέραιο μόνο στην περίπτωση που η χώρα ανακάμψει σημαντικά.
ΤΟΜΗ 3η – Δημόσια Εταιρεία Αναδιάρθρωσης Ιδιωτικών Χρεών
Η αναδιάρθρωση του δημόσιου χρέους δεν αρκεί σε μια οικονομία όπου οι πολίτες χρωστούν 100 δις «κόκκινων δανείων» στις τράπεζες, ενώ οι τράπεζες χρωστούν πάνω από 50 δις στο κράτος (και οι ιδιώτες συνολικά – νοικοκυριά και επιχειρήσεις –χρωστούν άλλα 100 δις στο κράτος).
Είναι προφανές ότι αγοραία λύση δεν υπάρχει σε ένα τέτοιο πρόβλημα γενικευμένης χρεοκοπίας.
Η εμμονή της τρόικας να λύσει το πρόβλημα με αγοραίες λύσεις, πουλώντας δηλαδή κοψοτιμής τα «κόκκινα» δάνεια των τραπεζών σε ιδιώτες (κυρίως ξένους), οι οποίοι μετά μέσω της απειλής των πλειστηριασμών θα πάρουν πίσω ένα ποσοστό από την ονομαστική αξία αυτών των δανείων, κρατώντας ως κέρδη την διαφορά της τελευταίας από την τιμή στην οποία αγόρασαν τα δάνεια, είναι όχι μόνο ηθικά και κοινωνικά καταδικαστέα αλλά ανόητη ακόμα και με «ψυχρά» κριτήρια της αγοράς.
Το ΜέΡΑ25 θα νομοθετήσει την ίδρυση Δημόσιας Εταιρείας Αναδιάρθρωσης & Διαχείρισης Ιδιωτικών Χρεών (ΔΕΑΔΙΧ), που θα έχει διττό στόχο:
να προφυλάξει τον δανειολήπτη και την πρώτη κατοικία
αλλά και τις τράπεζες, αποκαθιστώντας την κανονική λειτουργία τους ως πιστωτικά ιδρύματα.
Σταδιακά μεταφέρονται στην ΔΕΑΔΙΧ από τις τράπεζες τα πιο «κόκκινα» των δανείων.
Ως αντάλλαγμα, οι τράπεζες εκδίδουν υποσχετικές (IOU) ίσης ονομαστικής αξίας που εγγυάται το κράτος, τις οποίες οι τράπεζες κρατούν στα βιβλία τους ως περιουσιακό στοιχείο, και τις οποίες δεσμεύεται να αποπληρώσει η ΔΕΑΔΙΧ μακροπρόθεσμα από τα μελλοντικά της έσοδα.
Νομοθετείται μορατόριουμ στους πλειστηριασμούς(α) πρώτης κατοικίας και(β) καταστημάτων/εμπορικών χώρων κάτω μιας συγκεκριμένης αξίας
Νομοθετείται το δικαίωμα των δανειζόμενων, των οποίων τα δάνεια πουλήθηκαν ήδη σε ιδιώτες, να αγοράζουν πίσω τα δάνειά τους στην ίδια τιμή που τα αγόρασαν οι ιδιώτες
Η ΔΕΑΔΙΧ δεσμεύεται να κρατά στα βιβλία της τα «κόκκινα» δάνεια έως ότου η τιμή των δεσμευμένων ακινήτων ξεπεράσει ένα επίπεδο κοντά στην προ της κρίσης τιμή.
Έως τότε, οι δανειζόμενοι καταβάλλουν ενοίκιο στην ΔΕΑΔΙΧ (για το δικαίωμα να παραμένουν στο σπίτι τους) το ύψος του οποίου προσδιορίζεται από την τοπική κοινωνία (π.χ. Δήμο) με γνώμονα τα εισοδήματά τους και τις τοπικές συνθήκες.
Όταν οι εμπορικές τιμές των ακινήτων υπερβούν το ποσό των δανείων οι οφειλέτες θα έχουν το δικαίωμα να εξαγοράσουν το παλαιό τους δάνειο από την ΔΕΑΔΙΧ είτε με δόσεις είτε με εφάπαξ πληρωμή που αντανακλά στην περίπτωση της πρώτης κατοικίας ή μικρομεσαίας ιδιοκτησίας εμπορικής χρήσης το κεφάλαιο που οφείλουν (άνευ τόκων και προστίμων).
Με την ίδρυση της ΔΕΑΔΙΧ επιτυγχάνονται ταυτόχρονα:η προστασία της πρώτης κατοικίας και των μικρομεσαίων από τα αρπακτικά ταμεία και την απόγνωση,
η αποτροπή νέας ύφεσης στην αγορά ακινήτων,
τα εναπομείναντα κεφάλαια των τραπεζών και, συνεπώς,
η επιστροφή στη κανονικότητα της παροχής ρευστότητας στην οικονομία από το τραπεζικό σύστημα.
2 Οι σημερινές υποσχετικές μας προς την τρόικα ανταλλάσσονται με νέα ομόλογα που υπόκεινται στο νέο υπολογισμό αποπληρωμών και υποχρεώσεων.
ΤΟΜΗ 4η – Φορολογικοί συντελεστές
Η Χρεοδουλοπαροικία συντηρείται από τον παραλογισμό των υψηλότατων φορολογικών συντελεστών σε μια οικονομία που οι τζίροι (και συνεπώς τα δημόσια έσοδα) μειώνονται.
Το ΜέΡΑ25 θα νομοθετήσει:Μείωση του μέγιστου συντελεστή ΦΠΑ από 24% σε 15% και 18%, ανάλογα με το αν οι πληρωμές γίνονται ηλεκτρονικά/με κάρτα (15%) ή με μετρητά (18%)
Προοδευτικό φόρο επιχειρήσεων με μείωση του φόρου των (λίγων) μεγάλων επιχειρήσεων από 29% σε 26%, των μεσαίων επιχειρήσεων σε 20% και των μικρών σε 15%
Κατάργηση της 100% προπληρωμής φόρων
Κατάργηση του φόρου αλληλεγγύης για εισοδήματα κάτω των 30.000€, διατήρηση του αφορολογήτου ορίου και μείωση των συντελεστών για εισοδήματα από 12.000€ έως 15.000€.
Η μείωση της φορολογίας θα αυξήσει το διαθέσιμο εισόδημα των καταναλωτών με αποτέλεσμα την αύξηση της ζήτησης και τον περιορισμό των υφεσιακών πιέσεων,
ενώ η μείωση της φορολογίας στις επιχειρήσεις θα τους δώσει ανάσα ρευστότητας και θα προσελκύσει νέες επενδύσεις.
Νέος ειδικός φόρος επί των τραπεζών (στο πρότυπο του Βρετανικού bank levy) που ανέρχεται ετησίως στο 0,2% των χρεών των τραπεζών) που θα ενισχύουν αποκλειστικά τα ασφαλιστικά ταμεία
Αλλαγή στους όρους παροχής Golden Visa σε ξένους υπηκόους εκτός ΕΕ (που τους παραχωρούνται σήμερα με νόμο της κυβέρνησης Σαμαρά εφόσον αγοράσουν ακίνητα αξίας 250 χιλιάδων ευρώ) έτσι ώστε
να δίδονται μόνον ως αντάλλαγμα επενδύσεων που δημιουργούν τουλάχιστον δέκα (10) νέες θέσεις εργασίας πλήρους απασχόλησης, και,
να φορολογούνται με νέο ειδικός φόρος τα έσοδά τους από ακίνητα τους που επινοικιάζονται μέσω ιστοτόπων όπως το Airbnb3
Επανασύσταση της ομάδας αδιάφθορων του ΣΔΟΕ και αναβίωση του αλγοριθμικού ελέγχου της φοροδιαφυγής το 2015, όπου αν δεν είχε συμβεί η συνθηκολόγηση στην τρόικα και στην ολιγαρχία, θα είχε αποκαλύψει εκατοντάδες χιλιάδες φοροφυγάδων της εποχής 2000-2014
Η μείωση των φορολογικών συντελεστών θα αυξήσει το διαθέσιμο εισόδημα των καταναλωτών, και θα εξασθενίσει το κίνητρο της φοροδιαφυγής, με αποτέλεσμα την αύξηση της ζήτησης, την ανάκαμψη των εισοδημάτων και, εν τέλει, την αύξηση των δημοσίων εσόδων.
ΤΟΜΗ 5η – Δημόσιο Εξωτραπεζικό Σύστημα Πληρωμών
Το 2015 η τρόικα έκλεισε τις τράπεζες για να εκβιάσει την συνθηκολόγηση στην Χρεοδουλοπαροικία.
Πέραν τούτου, οι πτωχευμένες τράπεζες λειτουργούν ως καρτέλ που χρεώνει υπέρογκα ποσά για τις ηλεκτρονικές συναλλαγές.
Το ΜέΡΑ25 θα θεσμοθετήσει Δημόσιο Εξωτραπεζικό Σύστημα Πληρωμών (ΔΕΣΠ) το οποίο θα επιτρέψει στα φυσικά και νομικά πρόσωπα να συναλλάσσονται μεταξύ τους, και με το Δημόσιο, χωρίς την διαμεσολάβηση του τραπεζικού συστήματος.
Σε κάθε ΑΦΜ θα αντιστοιχεί ένας λογαριασμός TAXIS στον οποίο ο πολίτης ή επιχειρηματίας μπορεί να πιστώνει και να πιστώνεται χρήματα ηλεκτρονικά.
Τα οφέλη του ΔΕΣΠ είναι κυρίως πέντε:Αμοιβαία ακύρωση χρεών
Δυνατότητα του κράτους να δανείζεται απ’ ευθείας από τους φορολογούμενους, με αντάλλαγμα φορο-εκπτώσεις5
Το ΔΕΣΠ θα αποτελεί εναλλακτικό σύστημα πληρωμών, ανταγωνιστικό με τις ιδιωτικές τράπεζες οι οποίες θα αναγκαστούν να μειώσουν τις χρεώσεις για συναλλαγές
Δυνατότητα δημιουργίας ρευστότητας για την χρηματοδότηση προγραμμάτων, π.χ., καταπολέμησης της φτώχειας6
Μείωση της απειλής ενός Grexit από τους δανειστές καθώς το ΔΕΣΠ θα μειώσει σημαντικά το κόστος (και, άρα, τον φόβο) του Grexit
3 Το 2014 η κυβέρνηση Σαμαρά εγκαινίασε το πρόγραμμα Golden Visa σύμφωνα με το οποίο, π.χ., ένας Ρώσος ή Κινέζος επενδυτής που ποθεί μόνιμη άδεια διαμονής στην Ελλάδα και, συνεπώς, άδεια παραμονής σε όλη την Ευρώπη, μπορεί να την αποκτήσει αγοράζοντας ένα ακίνητο προς 250 χιλιάδες ευρώ.Καθώς δεν υποχρεώνονται στην προσωπική χρήση του ακινήτου, οι νέοι ιδιοκτήτες ζουν στο Λονδίνο ή στο Βερολίνο ενοικιάζοντας το ελληνικό τους ακίνητο αποκλειστικά σε ξένους επισκέπτες μέσω, π.χ., της πλατφόρμας Airbnb.Με άλλα λόγια το ελληνικό κράτος παρέχει κίνητρα για την μείωση των διαμερισμάτων στα οποία έχουν πρόσβαση οι μόνιμοι κάτοικοι, με το μεγαλύτερο ποσό των ενοικίων να περνούν από τον έναν ξένο λογαριασμό στον άλλον.4 Παράδειγμα: Έστω ληξιπρόθεσμη οφειλή του δημοσίου προς την Εταιρεία Άλφα ύψους €200.000 η οποία χρωστά €50.000 στην Εταιρεία Βήτα και μισθό ύψους €2000 στον Υπάλληλο Χ.Παράλληλα, η Εταιρεία Βήτα χρωστά πάνω από €48.000 στην Εφορία και €2.000 στην Υπάλληλο Υ η οποία, με την σειρά της, χρωστά €800 στον φίλο της τον Ω που, κι αυτός, έχει να πληρώσει φόρους άνω των €800 στο κράτος.Με το ΔΕΣΠ, η αμοιβαία ακύρωση χρεών λειτουργεί ως εξής: Το Δημόσιο εγγράφει πίστωση €200.000 (απλά δακτυλογραφώντας το νούμερο αυτό) στο ΑΦΜ της Εταιρείας Άλφα.Η Άλφα τώρα μπορεί να χρησιμοποιήσει το PIN της για να μεταφέρει €50.000 στο ΑΦΜ της Εταιρείας Βήτα και €2.000 στο ΑΦΜ του Χ.Περαιτέρω, η Εταιρεία Βήτα μεταφέρει €48.000 πίσω στην Εφορία και €2.000 στην Υ, η οποία με την σειρά της χρησιμοποιεί το PIN της για να μεταφέρει €800 στον φίλο της Ω ο οποίος, με την σειρά του κι αυτός αποπληρώνει κάποιους από τους φόρους που χρωστά!€200.000 η οποία χρωστά €50.000 στην Εταιρεία Βήτα και μισθό ύψους €2000 στον Υπάλληλο Χ. Παράλληλα, η Εταιρεία Βήτα χρωστά πάνω από €48.000 στην Εφορία και€2.000 στην Υπάλληλο Υ η οποία, με την σειρά της, χρωστά €800 στον φίλο της τον Ω που, κι αυτός, έχει να πληρώσει φόρους άνω των €800 στο κράτος. Με το ΔΕΣΠ, η αμοιβαία ακύρωση χρεών λειτουργεί ως εξής: Το Δημόσιο εγγράφει πίστωση €200.000 (απλά δακτυλογραφώντας το νούμερο αυτό) στο ΑΦΜ της Εταιρείας Άλφα. Η Άλφα τώρα μπορεί να χρησιμοποιήσει το PIN της για να μεταφέρει €50.000 στο ΑΦΜ της Εταιρείας Βήτα και€2.000 στο ΑΦΜ του Χ. Περαιτέρω, η Εταιρεία Βήτα μεταφέρει €48.000 πίσω στην Εφορία και €2.000 στην Υ, η οποία με την σειρά της χρησιμοποιεί το PIN της για να μεταφέρει€800 στον φίλο της Ω ο οποίος, με την σειρά του κι αυτός αποπληρώνει κάποιους από τους φόρους που χρωστά!
ΤΟΜΗ 6η – Μετατροπή ΤΑΙΠΕΔ και Υπερ-ταμείου σε Αναπτυξιακή Τράπεζα
Το κράτος σήμερα δεσμεύεται να ρευστοποιεί την δημόσια περιουσία προς ψίχουλα που ρίχνονται στην μαύρη τρύπα του χρέους.
Το ΜέΡΑ25 θα νομοθετήσει:Παροχή τραπεζικής άδειας στο ΤΑΙΠΕΔ-Υπερταμείο μετατρέποντάς το στην Αναπτυξιακή Τράπεζα που έχει ανάγκη η χώρα
Η νέα Αναπτυξιακή Τράπεζα κρατά (ό,τι έχει μείνει από) την δημόσια περιουσία, χρησιμοποιώντας την ως εχέγγυο για να αντλεί πόρους που θα κατευθύνονται στη χρηματοδότηση(α) δημόσιων επενδύσεων που αναδεικνύουν (και αυξάνουν) την ίδια την δημόσια περιουσία – σε συνεργασία κατά περίπτωση με ιδιώτες – και
(β) ιδιωτικών επενδύσεων
Όλες οι ιδιωτικοποιήσεις παγώνουν έως ότου, τουλάχιστον, ανακάμψουν οι τιμές στις οποίες κάποια περιουσιακά στοιχεία πωληθούν.
Δημόσια αγαθά όπως η ενέργεια, το νερό, παραλίες κλπ αποκλείονται από οποιαδήποτε πώληση ανεξάρτητα τιμών και προϋποθέσεων
Οι μετοχές της νέας Αναπτυξιακής Τράπεζας δίνονται στα ασφαλιστικά ταμεία, ενισχύοντας έτσι την κεφαλαιοποίησή τους
Στην περίπτωση που κάποιο δημόσιο περιουσιακό στοιχείο πουληθεί στο μέλλον, ισχύουν οι εξής όροι:▪ελάχιστο όριο επενδύσεων από τον αγοραστή
▪συλλογικές συμβάσεις και κατοχυρωμένα τα δικαιώματα των εργαζομένων
▪δεσμεύσεις προς όφελος τοπικών κοινωνιών
▪διακράτηση μερίδας μετοχών από το δημόσιο που θα περνούν στα ασφαλιστικά ταμεία με στόχο τη μόνιμη ενίσχυσή τους.
5 Γιατί να θέλει κάποιος να μεταφέρει ευρώ από τον τραπεζικό του λογαριασμό στο ΔΕΣΠ, δανείζοντας ουσιαστικά το δημόσιο; Επειδή όλοι ξέρουμε ότι έχουμε να πληρώσουμε φόρους τα επόμενα χρόνια και το κράτος θα προσφέρει φοροαπαλλαγές σε όσους μεταφέρουν χρήματα σήμερα από τον τραπεζικό τους λογαριασμό στο ΔΕΣΠ. Παράδειγμα: Έστω ότι νομοθετείται η ρύθμιση ότι 1.000€ που μεταφέρει ο φορολογούμενος στον λογαριασμό του στο ΔΕΣΠ σήμερα θα αποσβένουν, π.χ., 1.100€ φόρων στο επόμενο έτος. Αυτή η φοροαπαλλαγή ισοδυναμεί με επιτόκιο 10%, που καμία τράπεζα δεν προσφέρει. Το δημόσιο θα μπορεί, μέσω του ΔΕΣΠ, να προεξοφλεί τους μελλοντικούς φόρους και να αντλεί ρευστότητα.6 Εγγραφή περιορισμένων πιστώσεων σε λογαριασμούς οικογενειών χαμηλών εισοδημάτων οι οποίες θα μπορούν να χρησιμοποιούνται (ακόμα και για πληρωμές μέσω καρτών ή κινητών τηλεφώνων) για την αγορά αναγκαίων αγαθών. Στον βαθμό που όλοι, και τα σούπερμαρκετ, έχουν φόρους να πληρώσουν, υφίσταται κίνητρο για την αποδοχή πληρωμών μέσω ΔΕΣΠ.
ΤΟΜΗ 7η – Σεβασμός σε μισθωτή εργασία και δημιουργική επιχειρηματικότητα
Μισθωτή εργασία: Εδώ και χρόνια στην Ελλάδα η βασική κατάκτηση της εργατικής τάξης, το δικαίωμα η μισθωτή εργασία να αντιμετωπίζεται σαν κάτι περισσότερο από εμπόρευμα ή παρεχόμενη υπηρεσία, έχει χαθεί.
Κανονική, εξαρτημένη μισθωτή εργασία παρουσιάζεται ως παροχή υπηρεσιών εξωτερικού συνεργάτη που εργάζεται με το περιβόητο «μπλοκάκι».
Το ΜέΡΑ25 δεσμεύεται στην άμεση κατάργηση αυτής της πρακτικής που κρατά στην ανασφάλεια και σε υψηλότερους φορολογικούς συντελεστές εκατοντάδες χιλιάδες εργαζόμενους.
Το ΜέΡΑ25 θα νομοθετήσει τηνάμεση και υποχρεωτική ένταξη στο ΙΚΑ όσων μισθωτών απασχολούνται πάνω από οχτώ (8) ώρες την εβδομάδα
νομοθέτηση πλαισίου ευέλικτων συλλογικών διαπραγματεύσεων
κατάργηση των πρόσφατων ρυθμίσεων που, ουσιαστικά, απαγορεύουν στην πλειοψηφία των μελών ενός συνδικάτου να αποφασίσει απεργιακή κινητοποίηση
Δημιουργική επιχειρηματικότητα:
Σε μια χώρα όπου κατά μέσον όρο το 75% των κερδών των μικρομεσαίων επιχειρήσεων καταλήγει σε φορολογικές και ασφαλιστικές εισφορές στο κράτος, η ανάκαμψη είναι όνειρο θερινής νυκτός.
Πέραν της μείωσης των φορολογικών συντελεστών και την κατάργηση της προπληρωμής φόρων (βλ. Τομή 4η ),
Το ΜέΡΑ25 θα νομοθετήσει:«ταβάνι» για το σύνολο των ασφαλιστικών και φορολογικών υποχρεώσεων των επιχειρήσεων το 50% των κερδών τους
φορολογική και ασφαλιστική ασυλία για πέντε (5) έτη για τις νεότευκτες μικρές επιχειρήσεις (start-ups).
2.2ΠΑΝΤΑ ΜΕ ΤΟΥΣ ΑΔΥΝΑΜΟΥΣ: Πάταξη της Ανθρωπιστικής Κρίσης, Εργασιακά, Ασφαλιστικό
Ανθρωπιστική Κρίση:Κάθε κοινωνία κρίνεται από τον τρόπο με τον οποίο συμπεριφέρεται στα ασθενέστερα μέλη της.
Τα τελευταία δέκα χρόνια το μεγαλύτερο κόστος της κρίσης το σήκωσαν οι πιο αδύναμοι ώμοι.
Αυτή η εθνική ντροπή πρέπει να τελειώσει.
Το ΜέΡΑ25 θα νομοθετήσει την άμεση ενίσχυση των ασθενέστερων οικονομικά οικογενειών με την παροχή ελάχιστου εγγυημένου εισοδήματος (ΕΕΕ) σε εκείνες που βρίσκονται επισήμως κάτω του ορίου της φτώχειας όπως εκείνο οριζόταν το 2010, με σκοπό καμία οικογένεια να μην χρειάζεται να διαβιώνει κάτω αυτού του ορίου.
Παράλληλα, το ΜέΡΑ25 δεσμεύεται στην πλήρη διατήρηση των ισχυόντων επιδομάτων αναπηρίας, τέκνων κλπ.
Σε πρώτη φάση, το ΕΕΕ θα καταβάλλεται με εγγραφή των απαιτούμενων πιστώσεων στον λογαριασμό των εν λόγω οικογενειών εντός του νέου συστήματος ΔΕΣΠ (βλ. Τομή 5η πιο πάνω).
[Στον βαθμό που όλοι, π.χ. τα σουπερμάρκετ, έχουν φόρους να αποπληρώσουν, υφίσταται κίνητρο για την αποδοχή ηλεκτρονικών πληρωμών μέσω ΔΕΣΠ.]
Σε δεύτερη φάση, ένα ποσοστό από την αύξηση των δημοσίων εσόδων θα χρησιμοποιείται για την καταβολή του ΕΕΕ με σκοπό την σταδιακή αντικατάσταση έως και του 50% των πληρωμών που αρχικά για γίνονται μέσω ΔΕΣΠ με μεταβιβάσεις στους τραπεζικούς λογαριασμούς των δικαιούχων.
Εργασιακά: Η σκληρή λιτότητα δεν μπορεί να συντρίψει τους ανθρώπους της μισθωτής εργασίας, χωρίς προηγουμένως να τους απογυμνώσει από κάθε δικαίωμα.
Αναγκαίες συνθήκες ώστε τα εργασιακά δικαιώματα να αποκτήσουν ουσία και οι μισθωτοί να προστατευθούν από την χυδαία εκμετάλλευση είναι η ανάκαμψη της οικονομικής δραστηριότητας (συνεπώς και η μείωση φορολογικών συντελεστών - βλ. Τομή 4η),
η κατάργηση της μισθωτής εργασίας με μπλοκάκι (βλ. Τομή 7η),
και το ελάχιστο εγγυημένο εισόδημα για όλες τις οικογένειες (χωρίς καμία μείωση των ισχυόντων επιδομάτων αναπηρίας, τέκνων κλπ. – βλ. πιο πάνω)
και, βεβαίως, η αύξηση του κατώτατου μισθού.
Χωρίς αυτά, η επαναφορά των συλλογικών διαπραγματεύσεων που ευαγγελίζεται η κυβέρνηση θα θυμίζουν το άχρηστο δικαίωμα ενός φτωχού να αγοράσει… γιοτ και αεροπλάνα.
Το ΜέΡΑ25 θα θεσμοθετήσει(α) την σταδιακή αύξηση κατά 10% ετησίως του κατώτατου μισθού έως ότου αυτός φτάσει στα 800 ευρώ μηνιαίως, και
(β) ευέλικτες αλλά ισχυρές συλλογικές διαπραγματεύσεις χρησιμοποιώντας ως μοντέλο εκείνο της γερμανικής βιομηχανίας
Ασφαλιστικό:Πέραν του ελάχιστου εγγυημένου εισοδήματος, που ουσιαστικά θα επαναφέρει το ΕΚΑΣ για όλους,
θα καταργηθεί άμεσα η δέσμευση της σημερινής κυβέρνησης για νέες μειώσεις συντάξεων το 2019 και, αντίθετα,
οι συντάξεις θα ενισχυθούν από τον νέο τραπεζικό φόρο (bank levy – βλ. Τομή 4η)
ενώ τα κεφάλαια των ασφαλιστικών ταμείων θα ενισχυθούν από την μεταβίβαση σε αυτά των μετοχών της νέας Αναπτυξιακής Τράπεζας (βλ. Τομή 6η).
7 Σημειώνεται ότι σκοπός της τρόικας ήταν, και παραμένει, η πλήρης αντικατάσταση όλων των ισχυόντων επιδομάτων από ένα ελάχιστο εγγυημένο εισόδημα – με στόχο την μείωση της συνολικής δαπάνης επιδοματικών μεταβιβάσεων.
3.Πράσινη Μετάβαση
Η πρόσφατη τραγωδία στο Μάτι, μαζί με την πρότερη των πλημμυρών της Μαγούλας, καταδεικνύουν την πικρή αλήθεια ότι είμαστε συλλογικά υπεύθυνοι, ως ελληνική κοινωνία, για τη μεταπολεμική ασέλγειά μας επί της Φύσης και της αποτυχίας μας να ζήσουμε αρμονικά μαζί της.
Το μεταπολεμικό μοντέλο μεγέθυνσης (και σε καμία περίπτωση ανάπτυξης) βασίστηκε στην λεηλασία των φυσικών πόρων.
Ακόμα και σήμερα, που η κρίση έχει περιορίσει τις επελάσεις μας στη Φύση, η υπερ-μεγέθυνση του τουρισμού απειλεί να καταστρέψει όλα τα προτερήματα του τόπου που μαγνητίζουν τους επισκέπτες σε αυτόν.
Παράλληλα, η κρίση και οι προτεραιότητες δανειστών και ολιγαρχίας ωθούν την χώρα στο να αγνοήσουμε το διεθνές μας καθήκον του περιορισμού της κλιματικής αλλαγής.
Δανειστές, ολιγαρχία και ντόπιοι «παράγοντες» απαιτούν καθημερινά την παράδοση του εναπομείναντος φυσικού πλούτου σε ιδιώτες κάτι που,όχι μόνο δεν θα μας κάνει λιγότερο φτωχούςαλλά, θα μας κάνει μακροπρόθεσμα φτωχότερους - καθώς οι φυσικοί πόροι που θα σπαταληθούν δεν αντικαθίστανται.
Αυτό δεν θα το επιτρέψουμε ακριβώς όπως δεν θα επιτρέψουμε την μονιμοποίηση της Χρεοδουλοπαροικίας, την Ερημοποίηση της Ελλάδας και τον ενταφιασμό της Ελπίδας!
Το ΜέΡΑ25 καταθέτει Πρόγραμμα Πράσινης Μετάβασης όσον αφοράτην ενέργεια,τις μεταφορές,την βιομηχανία/βιοτεχνία,τον τουρισμό,την αγροτική πολιτική,την διαχείριση απορριμμάτων κλπ
3.1ΕΝΕΡΓΕΙΑ:
Η δυνατότητα ανάπτυξης μέσω εξόρυξης και χρήσης ορυκτών καυσίμων έχει εξαντληθεί παγκοσμίως.
Η ανάπτυξη στο μέλλον θα έρχεται από τις τεχνολογίες που επιτυγχάνουν μηδενικό, ακόμα και αρνητικό, ισοζύγιο αερίων του θερμοκηπίου.
Το ΜέΡΑ25 δεσμεύεται:Πρόγραμμα απεξάρτησης από τα ορυκτά καύσιμα έως το 2040
Επέκταση των Ανανεώσιμων Πηγών Ενέργειας (Α.Π.Ε.) με ισορροπία οικονομίας κλίμακας και περιβαλλοντικής προστασίας στη γεωμορφολογία, τα φυσικά οικοσυστήματα, και το φυσικό τους κάλλος
Συνδυαστική αξιοποίηση των τοπικών δυνατοτήτων για γεωθερμία, ηλιακή ενέργεια, υδάτινη ενέργεια, βιομάζα, αλλά και ανεμογεννήτριες για παραγωγή ενέργειας
Οι παραγωγοί της ενέργειας από Α.Π.Ε. μπορεί να ανήκουν σε ένα μεγάλο φάσμα παραγωγών, το οποίο μπορεί να περιλαμβάνει από τη ΔΕΗ έως και πρωτοβουλίες των «ενεργειακών πολιτών», όπως σε άλλες ευρωπαϊκές χώρες
Έμφαση στην τοπική παραγωγή ενέργειας στην βιοκλιματική αρχιτεκτονική, και σε άλλες καινοτομίες (π.χ.τεχνολογία LED στο φωτισμό των δημόσιων χώρων)
3.2ΜΕΤΑΦΟΡΕΣ:
Απαραίτητο μέρος του σχεδιασμού ανθρώπινων πόλεων και συνεισφοράς στην παγκόσμια εκστρατεία για τον περιορισμό της κλιματικής αλλαγής είναι η σταδιακή μείωση των χιλιομέτρων που διανύονται από ιδιόκτητα συμβατικά αυτοκίνητα και φορτηγά, με μετάβαση στην ηλεκτροκίνηση, τους ποδηλατοδρόμους και τα μέσα σταθερής τροχιάς.
Το ΜέΡΑ25 δρομολογεί την επαναδιαπραγμάτευση της σύμβασης ιδιωτικοποίησης του ΟΣΕ (με στόχο την σημαντική αύξηση των επενδύσεων σε σύγχρονους ηλεκτρικούς συρμούς),
την υποχρέωση των πετρελαϊκών εταιρειών να παρέχουν στα πρατήρια καυσίμων σημεία γρήγορης επαναφόρτισης ηλεκτρικών οχημάτων,
την επιβάρυνση πλοίων που ελλιμενίζονται αναλογικά με τους ρύπους που εκπέμπουν,
και την δημιουργία ποδηλατοδρόμων σε όλους τους κεντρικούς άξονες των πόλεων.
ΒΙΟΜΗΧΑΝΙΑ-ΒΙΟΤΕΧΝΙΑ:
Στηρίζουμε πρωτοβουλίες ανάπτυξης της βιοτεχνίας και της μικρής κλίμακας παραγωγής και επιχειρηματικότητας,
δίνοντας ιδιαίτερη έμφαση στην ενέργεια, το νερό και τις πρώτες ύλες
που αξιοποιούν την ιστορία, τις παραδόσεις, τον πολιτισμό και τους φυσικούς πόρους της χώρας.
Το ΜέΡΑ25 νομοθετείφοροαπαλλαγές υπέρ της αντικατάστασης βρώμικων από καθαρές μορφές ενέργειας
φορολόγηση του περιβαλλοντολογικού κόστους βιομηχανιών το οποίο θα μπορούσε να αποφευχθεί με επενδύσεις σε πράσινες τεχνολογίες
δημόσιες επενδύσεις στην συνεργασία των ελληνικών ναυπηγείων και της ΔΕΗ
για κατασκευή ανεμογεννητριών που θα τοποθετηθούν σε απομακρυσμένες θαλάσσιες περιοχές (όπως συμβαίνει, π.χ., στην Βόρεια Θάλασσα)
καθώς και μονάδες παραγωγής ενέργειας από τα κύματα (όπως, π.χ., στην Πορτογαλία).
3.4ΔΙΑΧΕΙΡΙΣΗ ΑΠΟΡΡΙΜΑΤΩΝ:
Tο μέλλον απαιτεί ελάττωση, πρόληψη, επαναχρησιμοποίηση και διαλογή και ανακύκλωση στην πηγή.
Το ΜέΡΑ25 θα εισάγει κίνητρα και αντικίνητρα ώστε:Το ποσοστό των απορριμμάτων στον πράσινο κάδο να είναι μικρότερο του 10%, εξαλείφοντας την ανάγκη ανεύρεσης χώρων υγειονομικής ταφής
Να αξιοποιούνται τα βιοαπόβλητα μέσω παραγωγικών μονάδων βιοκαυσίμων, κόμποστ και άλλων υλικών προστιθέμενης αξίας
Να διεξάγεται υποχρεωτικά ανακύκλωση σε όλους τους δημόσιους οργανισμούς και σταδιακά στους ιδιωτικούς επαγγελματικούς χώρους.
3.5ΤΟΥΡΙΣΜΟΣ:
Η Ελλάδα δεν μπορεί να προσφέρει τουρισμό μεγάλης κλίμακας χωρίς να καταστρέψει αυτό που μαγνητίζει τους ξένους επισκέπτες στην χώρα μας.
Οι πόλεις και τα χωριά μας δεν επιτρέπεται να εκκενώνονται από τους κατοίκους τους με τα σπίτια και τα διαμερίσματα να εκχωρούνται μαζικά σε ξένους επισκέπτες.
Το ΜέΡΑ25 θα νομοθετήσει:Τον περιορισμό του μεγέθους και πλήθους τουριστικών μονάδων
Την δραστική μείωση αδειών ουσιαστικής ιδιωτικοποίησης των παραλιών (π.χ. ομπρέλες, ξαπλώστρες)
ώστε σε κάθε παραλία το 80% τουλάχιστον να είναι πλήρως ελεύθερο από εμπορικές δραστηριότητες
Μέγιστη ενοικίαση ιδιωτικών διαμερισμάτων και σπιτιών (π.χ. μέσω Airbnb) 30 ημέρες κατά την περίοδο Νοεμβρίου-Ιουνίου και άλλες 30 ημέρες την περίοδο Ιουλίου-Οκτωβρίου (με κενό τουλάχιστον 30 ημερών μεταξύ των μισθώσεων που εμπίπτουν στις δύο περιόδους)
Την επιβολή ειδικού φόρου σε εφοπλιστικές εταιρείες, ανά μίλι που διάνυσαν τα πλοία τους στις ελληνικές θάλασσες την προηγούμενη χρονιά,
που θα χρηματοδοτεί αποκλειστικά τον ετήσιο καθαρισμό από πλαστικά, σακούλες και άλλα απορρίμματα τις παραλίες νησιών και βραχονησίδων, τον βυθό της θάλασσας κλπ.
3.6ΓΕΩΡΓΙΑ-ΚΤΗΝΟΤΡΟΦΙΑ-ΔΑΣΟΚΟΜΙΑ-ΑΛΙΕΙΑ:
Όπως και στον τουρισμό, το συγκριτικό πλεονέκτημα της ελληνικής αγροτο-κτηνοτροφίας είναι η μικρή κλίμακα.
Το ΜέΡΑ25 θα νομοθετήσει με γνώμονα:Την διατροφική αυτάρκεια σε ποιοτικά προϊόντα που παράγονται προστατεύοντας τα εδάφη, τη βιοποικιλότητα, τους φυσικούς της πόρους
και την πολιτιστική κληρονομιά
Την ήπια αλιεία, με περιορισμό του αριθμού των ιχθυοκαλλιεργειών και επιβολή αυστηρών κανόνων όσον αφορά τις τροφές και την πυκνότητα όσων παραμείνουν
Τον συστηματικό περιορισμό φυτοφαρμάκων και χημικών βελτιωτικών εδάφους,
τον πλήρη αποκλεισμό των μεταλλαγμένων οργανισμών (και των χημικών φυτοφαρμάκων τα οποία πωλούνται μαζί τους) από τις πολυεθνικές που τα εξελίσσουν
Την έμφαση στην βιολογική παραγωγή
Την ανάγκη συνεχούς καθαρισμού δασικών εκτάσεων (σκουπίδια, εύφλεκτες ύλες) από συνεργεία της τοπικής αυτοδιοίκησης και της ΔΕΗ (ιδίως σε περιοχές κοντά σε εγκαταστάσεις και καλώδιά της)
Την εξοικονόμηση νερού με επαναχρησιμοποίησή του
Την αξιοποίηση υπολειμμάτων π.χ. για βιοενέργεια, παραγωγή λιπασμάτων/κόμποστ.
Την αναδιάρθρωση των καλλιεργειών με τρόπο που να συνάδουν με τις τοπικές συνθήκες
3.7ΥΔΑΤΙΝΟΙ ΠΟΡΟΙ:
Όπου στον κόσμο ιδιωτικοποιήθηκε το νερό και η διαχείρισή του το αποτέλεσμα ήταν καταστροφικό.
Το ΜέΡΑ25 προτείνει συνταγματική διάταξη που καθιστά το κράτος αποκλειστικά υπεύθυνο για το νερό και την διαχείρισή του.
Επί πλέον νομοθετεί ώστε:
Να καταργηθεί το σημερινό μοντέλο της απεριόριστης σπατάλης
Να γίνει προτεραιότητα η συντήρηση και βελτίωση του δικτύου, όπως και η επαναχρησιμοποίηση του νερού
Να δρομολογηθεί η αφαλάτωση σε όσα νησιά οι εντόπιοι υδάτινοι πόροι δεν επαρκούν με χρήση ηλεκτρικής ενέργειας παραγόμενης αποκλειστικά από ΑΠΕ
Να ενεργοποιηθούν τοπικές, αποκεντρωμένες μονάδες επεξεργασίας.
3.8ΑΝΘΡΩΠΟΓΕΝΕΣ & ΦΥΣΙΚΟ ΠΕΡΙΒΑΛΛΟΝ:
Το ΜέΡΑ25 στηρίζει την διαφύλαξη των εναπομεινάντων ελεύθερων χώρων, όπως το Ελληνικό, αντιδρώντας στην κατασκευή φαραωνικών έργων.
Το ΜέΡΑ25 θα προβεί στηνΚαταγγελία της σύμβασης για εκχώρηση του Ελληνικού ως πρώτο δείγμα γραφής για την προστασία των δικαιωμάτων των πολιτών απέναντι στην αδηφάγο ολιγαρχία
Ανάληψη του πολιτικού κόστους να συγκρουστεί και με μικρομεσαίους που, και αυτοί, απαιτούν το δικαίωμα στην ιδιωτικοποίηση δημόσιου χώρου (είτε στο πλαίσιο της «νομιμοποίησης αυθαιρέτων» είτε, π.χ., στην μετατροπή των παραλιών μας χώρο ενοικίασης ξαπλωστρών/ομπρελών)
Νομοθέτηση ώστε περιοχές όπως το Μάτι να μην ξαναχτιστούν ως είχαν, ως δείγμα γραφής ότι η ελληνική κοινωνία μαθαίνει από τα λάθη της.
Ολοκλήρωση κτηματολογίου, χρήσεων γης, δασικών χαρτών, θαλάσσιας χωροταξίας, αιγιαλών, και την επικύρωση των σχετικών ευρωπαϊκών Συνθηκών.
3.9ΔΙΚΑΙΩΜΑΤΑ ΖΩΩΝ:
Μια κοινωνία που φέρεται βάρβαρα απέναντι στα ζώα δεν μπορεί να καυχιέται ότι είναι ανθρώπινη.
Το ΜέΡΑ25 θα νομοθετήσει:Απαγορεύοντας την διατήρηση δεμένων σκυλιών, τον εγκλεισμό ζώων ή πτηνών σε αποπνικτικούς χώρους ή συνθήκες,
καθώς και την διατροφή ζώων προοριζόμενα για το τραπέζι μας με ζωοτροφές που πάνε κόντρα στην φύση και την υγεία τους/μας
Ενισχύοντας ηθικά και υλικά τις φιλοζωικές οργανώσεις και του εθελοντισμού που συνδράμουν στην πρόνοια για τα αδέσποτα ζώα
Αποτρέποντας την θανάτωση ζωντανών πλασμάτων για λόγους ψυχαγωγίας και την σταδιακή μετάβαση από το κυνήγι στο να μάθουν οι έλληνες να επισκέπτονται την Φύση με σκοπό να παρατηρήσουν, να φωτογραφίσουν τα ζώα στο φυσικό τους περιβάλλον - αντί για να τα πυροβολήσουν
4.Παιδεία-Πολιτισμός-ΜΜΕ
Στον καιρό της κατάρρευσης του ελληνικού καπιταλισμού δεν θα μπορούσε να μην υποστεί τεράστιο πλήγμα η δημόσια παιδεία και οι πολιτιστικές δράσεις που, πριν το 2010,
χρηματοδοτούνταν από το κράτος ή από κρατικοδίαιτους ολιγάρχες.
Παράλληλα, σε μια χώρα όπου ο πολιτισμός και η αισθητική πλήττονται κάθε στιγμή από ΜΜΕ που ανήκουν στους ολιγάρχες,
η επιβίωση των οποίων βασίζεται στην ρευστότητα που τους παρέχει έμμεσα η τρόικα, είναι φυσιολογικό η αναπαραγωγή της Χρεοδουλοπαροικίας να συνυφαίνεται με την υποβάθμιση του πολιτιστικού μας περιβάλλοντος.
Από την άλλη μεριά, η κρίση έφερε την άνθηση νέων πολιτιστικών, εξω-συστημικών δράσεων που γεννούν την ελπίδα ότι, όπως η γενιά του ’30 «έβγαλε» πολιτισμό μέσα από τη κρίση το ίδιο θα καταφέρει η γενιά του ’10.
4.1ΠΑΙΔΕΙΑ:
Το ΜέΡΑ25 θεωρεί ότι η υποβάθμιση της παιδείας και της μόρφωσης στην «Χρεοδουλοπαροικία η Ελλάς» είναι τόσο βαθιά, και οι ρίζες της τόσο δυνατές, που καμία κυβέρνηση δεν μπορεί να φέρει την μορφωτική επανάσταση που απαιτείται.
Τουλάχιστον οκτώ παθογένειες απαιτούν υπερκομματική προσέγγιση που να υπερβαίνει τις εντός και εκτός Βουλής κομματικές αντιπαραθέσεις:
Η αταβιστική προσκόλληση μαθητών-φοιτητών, και των οικογενειών τους, στον «θεσμό» του φροντιστηρίου, ακόμα κι όταν είναι ξεκάθαρο ότι δεν προσφέρει τίποτα
Ο εθισμός της κοινωνίας στην παθητική αναπαραγωγή πληροφοριών την οποία μάλιστα ταυτίζει με την «αντικειμενική αξιολόγηση» των νέων μας
Η σχετική αδιαφορία της κοινωνίας μας για την ποιότητα της μόρφωσης που αποκτούν από τα σχολεία και τα πανεπιστήμια σε σχέση με τον διακαή πόθο για (εν τέλει) απαξιωμένα απολυτήρια και πτυχία
Μια κοινωνία που αγνοεί την ειδοποιό διαφορά της πληροφορίας από την δεξιότητα, της εκπαίδευσης από την μόρφωση, και της γνώσης από την σοφία
Αριστερές φοιτητικές παρατάξεις που εμμένουν σε εργασιακά δικαιώματα που είναι αδύνατον να αποδώσουν τα πανεπιστήμια εντός ενός καπιταλιστικού συστήματος το οποίο συστηματικά γεννά την ανεργία και την υποαπασχόληση (Σημ. Αν ήταν κάτι τέτοιο δυνατόν, τότε γιατί εναντιώνονται στον καπιταλισμό;)
Συντηρητικές φοιτητικές παρατάξεις που μιλούν για την αριστεία όταν επενδύουν στην συναλλαγή και συμπράττουν με καθηγητές και συμφέροντα που αναπαράγουν την αναξιοκρατία
Καθηγητές χαμηλόμισθοι που υποστηρίζουν παρασιτικά ερευνητικά προγράμματα που τελικά νομιμοποιούν τους χαμηλούς μισθούς τους αλλά, παράλληλα, τους προστατεύουν από τον ανταγωνισμό καθηγητών που θα έρχονταν από το εξωτερικό αν οι αμοιβές ήταν υψηλότερες
Κυριαρχία μιας στρεβλής έννοιας αξιοκρατίας που, ουσιαστικά, συγκαλύπτει την πραγματικότητα ότι, τελικά, προκόβουν τα προνομιούχα παιδιά στην βάση μιας στυγνής ταξικής αναπαραγωγής.
Όλες αυτές οι παθογένειες απαιτούν την δημιουργία ενός μακρόπνοου,
από-κομματικοποιημένου εθνικού συμβουλίου το οποίο θα σχεδιάζει, και θα προτείνει στην Βουλή, περιοδικές μεταρρυθμίσεις στο χώρο της παιδείας.
Το ΜέΡΑ25 θα θεσμοθετήσει ΔΙΑΒΟΥΛΕΥΤΙΚΟ ΣΥΜΒΟΥΛΙΟ ΚΛΗΡΩΤΩΝ & ΕΚΛΕΓΜΕΝΩΝ ΠΟΛΙΤΩΝ (ΔΙΑΣΚΕΠ) ΜΟΡΦΩΣΗΣ & ΕΚΠΑΙΔΕΥΣΗΣ
Το ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ θα χαράσσει την πολιτική για την παιδεία μέσα από συνεχή, από-κομματικοποιημένο διάλογο στον οποίο θα συμμετάσχουν πολίτες πέραν των συντεχνιών της εκπαίδευσης ή των κομμάτων
Για να εξασφαλιστεί η ακηδεμόνευτη λειτουργία του ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ, τα μέλη του θα αποτελούνται από 300 πολίτες,
εκ των οποίων οι 100 θα επιλέγονται με κλήρωση από τους ενεργούς εκπαιδευτικούς της χώρας (10 νηπιαγωγοί, 30 Δημοτικών, 30 Γυμνασίων/Λυκείων, 30 πανεπιστημιακοί),
οι 100 θα επιλέγονται με κλήρωση από τον συνολικό πληθυσμό της χώρας (όλοι με κυλιόμενες διετείς θητείες)
ενώ ο υπόλοιποι 100 θα ορίζονται από τα κοινοβουλευτικά κόμματα ανάλογα με την εκλογική τους δύναμη.
Οι 300 θα εκλέγουν το 9μελές Προεδρείο του ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ αποτελούμενο από 3 μέλη της κάθε μίας των τριών εκατοντάδων.
Κάθε τρίμηνο, το ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ θα συγκαλείται για εντατική τριήμερη συνδιάσκεψη που αφορά ένα συγκεκριμένο θέμα.
Για το θέμα αυτό θα εισηγούνται προτάσεις πολιτικής οι εκπρόσωποι στο ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ της κυβέρνησης και των αντιπολιτευόμενων κομμάτων (καθώς και ειδικοί που θα υποστηρίζουν τις θέσεις τους) ενώ τα μέλη του ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ θα μπορούν να θέτουν ερωτήματα, να αντιπροτείνουν πολιτικές κλπ.
Στο τέλος της συνδιάσκεψης, στην βάση της εμπεριστατωμένης συζήτησης, το ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ θα λαμβάνει συγκεκριμένες αποφάσεις.
Η κυβέρνηση, τότε, θα δύναται να τις καταθέτει προς ψήφιση στην Βουλή, εφόσον συμφωνεί με αυτές.
Σε αντίθετη περίπτωση, αν το ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ καταλήξει στην ίδια απόφαση μετά από διετία τότε η κυβέρνηση υποχρεούται να την καταθέσει στην Βουλή, ακόμα κι αν διαφωνεί, όπου θα χρειάζεται πλέον ενισχυμένη πλειοψηφία για να μην γίνει νόμος του κράτους η εισήγηση του ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ.
Στο πλαίσιο του ΔΙΑΣΚΕΠ ΜΟΡΦΩΣΗΣ & ΕΚΠΑΙΔΕΥΣΗΣ, το ΜέΡΑ25 θα εισηγηθεί:
Το δημοκρατικό-αντιαυταρχικό σχολείο που καλλιεργεί
τον σεβασμό στη διαφορά και τις οικουμενικές αξίες,
που προάγει την κουλτούρα του διαλόγου και της πολυπολιτισμικότητας,
τον συνταγματικό πατριωτισμό,
τη συλλογική ταυτότητα ως αλληλεπίδραση του ελληνικού με το οικουμενικό,
ενώ ταυτόχρονα προβάλλει τις ιδιαιτερότητες κάθε τοπικής περιοχής και πολιτισμικής ομάδας (ιδίως των «μειονοτήτων»)
Την αντικατάσταση της παθητικής αποστήθισης από μεθόδους ενεργητικής εκμάθησης που κρατούν αμείωτο το ενδιαφέρον του μαθητή – και την μεγάλη μείωση της από έδρα διδασκαλίας που θα αντικατασταθούν από άλλου τύπου εκπαιδευτικές δραστηριότητες
Σχολικό πρόγραμμα που περιλαμβάνει μαθήματα επιλογών από τις μικρές ηλικίες
Την περιβαλλοντικής παιδείας σε όλες τις βαθμίδες, με εργαστηριακή μορφή και πρακτική εξάσκηση σε καθημερινές πρακτικές (ανακύκλωση, κομποστοποίηση, χρήση νερού, carbon free κ.ά.),
καθώς και εμπέδωση των αξιών της αειφορίας
Κατάργηση της υποχρεωτικής εργασίας των μαθητών στο σπίτι και ολοήμερο σχολείο για όλους τους μαθητές
Επέκταση του Γυμνασίου κατά ένα χρόνο (4 τάξεις γυμνασίου) και μείωση του Λυκείου στα δύο έτη.
Έτσι η υποχρεωτική εκπαίδευση θα περιλαμβάνει 2 χρόνια νηπιαγωγείο, 6 δημοτικό και 4 γυμνάσιο.
Την ομαλή μετάβαση από τη μία βαθμίδα της υποχρεωτικής εκπαίδευσης στην επόμενη
Την διάκριση σε γενικά και επαγγελματικά λύκεια (διετούς διάρκειας), με την πρόσβαση στα λύκεια ανοικτή και διαθέσιμη για οποιοδήποτε πολίτη πάνω από 16 ετών.
Την αναβάθμιση των επαγγελματικών λυκείων ώστε να εξασφαλίζουν την απόκτηση τεχνικών δεξιοτήτων που καλύπτουν τις ανάγκες τεχνικών επαγγελμάτων – και με απολυτήρια που πιστοποιούν την επάρκεια για συγκεκριμένη επαγγελματική απασχόληση (υδραυλικός, ηλεκτρολόγος, ξυλουργός κλπ)
Γενικά λύκεια που προετοιμάζουν τους μαθητές για πανεπιστημιακές σπουδές
Πρόσβαση στα πανεπιστήμια με εξετάσεις πανελλαδικής κλίμακας οι οποίες να δίνονται 3-4 φορές τον χρόνο, και στα δύο έτη του λυκείου, σε συγκεκριμένα αντικείμενα
και οι συμμετέχοντες να κατοχυρώνουν βαθμολογία, την οποία στη συνέχεια να μπορούν να βελτιώσουν, και η οποία θα αποτελεί το κριτήριο εισαγωγή στην ανώτατη εκπαίδευση (με τους υποψήφιους να συμπληρώνουν μηχανογραφικό σε ετήσια βάση όσες φορές το επιθυμούν)
Την ουσιαστική αυτονόμηση των πανεπιστημίων από το κράτος (με το κράτος να χρηματοδοτεί τα Πανεπιστήμια επί τη βάσει του αριθμού και του τύπου των τίτλων σπουδών που παράγει το κάθε ΑΕΙ και του παραγόμενου ερευνητικού αποτελέσματος)
Την έρευνα να αποτελεί βασική συνιστώσα των ΑΕΙ, με χρηματοδότηση της βασικής έρευνας σε κάποιο επίπεδο σε όλους τους τομείς
Την επιλογή τριών παραγωγικών τομέων στους οποίους να στοχεύσει την πρωτοπορία σε παγκόσμιο επίπεδο:(α) συγγραφή λογισμικού ψηφιακών εφαρμογών (με υποχρεωτική μάθηση coding από την 1η Γυμνασίου έως το Πανεπιστήμιο),
(β) τον ναυπηγοεπισκευαστικό τομέα, και
(γ) στον τομέα των πράσινων τεχνολογιών
Διασφάλιση της ελευθερίας λόγου και περιφρούρηση του πανεπιστημιακού ασύλου με την δημιουργία Υπηρεσίας Περιφρούρησης του Ασύλου, σε κάθε πανεπιστήμιο, από υπαλλήλους των ΑΕΙ.
«Ακριβή» αξιολόγηση διδακτικού προσωπικού από συναδέλφους άλλων ιδρυμάτων/σχολείων (βασιζόμενη δηλαδή στην παρακολούθηση μαθημάτων, και την μελέτη των ερευνητικών αποτελεσμάτων - αντί για ερωτηματολόγια ή ποσοτικά κριτήρια) στην βάση της εκ περιτροπής και προσωρινής συμμετοχής στην νέα Διαδικασία Αξιολόγησης σχολείων και πανεπιστημίων
Την μετατροπή των Ιατρικών και Νομικών Σχολών σε αποκλειστικά μεταπτυχιακές σχολές, κατά τα πρότυπα των ΗΠΑ και της Αυστραλίας, με τους εισαγόμενους σε αυτές να υποχρεούνται να ολοκληρώσουν άλλο προπτυχιακό πρόγραμμα πριν ενταχθούν στην Ιατρική ή Νομική Σχολή –
με σκοπό την αποδέσμευση 18χρονων από την κοινωνική πίεση να γίνουν γιατροί/δικηγόροι επειδή εισήχθησαν σε αυτές τις σχολές, και την δυνατότητα άλλων νέων που δεν εισήχθησαν σε αυτές τις σχολές στα 18 τους να εισαχθούν στην θέση όσων από τους εισαχθέντες αποφάσισαν, αφού ολοκλήρωσαν άλλο προπτυχιακό, να μην συνεχίσουν στην Ιατρική/Νομική Σχολή.
4.2ΠΟΛΙΤΙΣΜΟΣ:
Το ΜέΡΑ25 εστιάζει όχι μόνο στον «επίσημο» πολιτισμό (ποιοτική μουσική, εικαστικές τέχνες, θέατρο, όπερα, χορός, κινηματογράφος), ο οποίος βέβαια πρέπει να στηριχθεί, αλλά και σε πολιτιστικά έργα «ερασιτεχνών» καλλιτεχνών και κοινωνικών κινημάτων που συνήθως παραβλέπονται και υποτιμούνται.
Κόντρα στην κατεστημένη άποψη ότι ο πολιτισμός είναι «βιομηχανία», το ΜέΡΑ25 θεωρεί ότι το πολιτιστικό έργο δεν μπορεί να ιδωθεί μέσα από το πρίσμα της αγοράς εργασίας ή εμπορευμάτων.
Κόντρα στα στερεότυπα, η πολιτιστική παραγωγή, όπως και η επιστήμη, δεν μπορεί να γίνει δημοκρατικά:
για να υπηρετεί την δημοκρατία ο καλλιτέχνης, ο μουσικός, ο συγγραφέας πρέπει να λειτουργεί ανεξέλεγκτα, ως άτομο, ως αδέσμευτος δημιουργός.
Κόντρα στον πολιτιστικό εθνικισμό, ο ελληνικός πολιτισμός δεν ανήκει στους έλληνες, καθώς κάθε πολιτισμικό αγαθό είναι οικουμενικό:
Ο ευρωπαϊκός διεθνισμός (που αποτελεί μέρος του τρίπτυχου του ΜέΡΑ25) βρίσκει την αποθέωσή του στον πολιτισμό.
Ζούμε σε εποχές που η γενικευμένη, συστημική κρίση εξαφάνισε τις δυνατότητες των πολιτιστικών δημιουργών να επιβιώνουν από το έργο τους. Η τέχνη, ο πολιτισμός, τα μουσεία ακόμα, ιδιωτικοποιούνται. Πλούσιοι συλλέκτες αγοράζουν τα πάντα και τα κλειδώνουν σε τεράστιες αποθήκες. Οι μουσικοί βλέπουν τα νέα μεγαθήρια που δραστηριοποιούνται στο Διαδίκτυο να τους πετάνε μερικά ψίχουλα κάθε φορά που κάποιος «χρήστης» ακούει το τραγούδι τους ή βλέπει το έργο τους.
Τα κράτη περικόπτουν τις χορηγίες και στρέφονται στην γενναιοδωρία των ιδιωτών.
Σε όλη την Ευρώπη, κι όχι μόνο, η τέχνη, η μουσική, ο πολιτισμός, τόσο του παρελθόντος όσο και ο σύγχρονος, κινδυνεύουν.
Το ΜέΡΑ25, υπό αυτές τις ασφυκτικές συνθήκες, πιστεύει στην ενίσχυση των δημόσιων πόρων για την διασφάλιση «χώρου» δημιουργίας έργων πολιτισμού
αλλά και στην απεμπλοκή των κομμάτων και των οργανωμένων συμφερόντων από τον χώρο του πολιτισμού.
Οι δημιουργοί δεν μπορούν ούτε να δημιουργούν δωρεάν ούτε και να άγονται και να φέρονται είτε από τους, ως επί το πλείστον, απολίτιστους ολιγάρχες είτε από τους επιτήδειους του «χώρου».
Το ΜέΡΑ25 θα θεσμοθετήσει το ΔΙΑΣΚΕΠ (ΔΙΑΒΟΥΛΕΥΤΙΚΟ ΣΥΜΒΟΥΛΙΟ ΚΛΗΡΩΤΩΝ & ΕΚΛΕΓΜΕΝΩΝ ΠΟΛΙΤΩΝ) ΠΟΛΙΤΙΣΜΟΥ
Το ΔΙΑΣΚΕΠ ΠΟΛΙΤΙΣΜΟΥ θα χαράσσει την πολιτική για τον πολιτισμό (όπως το ΕΣΜΕ την πολιτική για την παιδεία)
Για να εξασφαλιστεί η ακηδεμόνευτη λειτουργία του ΔΙΑΣΚΕΠ ΠΟΛΙΤΙΣΜΟΥ, τα μέλη του θα αποτελούνται (στο μοντέλο του ΕΣΜΕ) από 90 πολίτες εκ των οποίων: 30 θα επιλέγονται μετά από κλήρωση μεταξύ των καταξιωμένων δημιουργών, 30 θα επιλέγονται με κλήρωση από τον συνολικό πληθυσμό της χώρας, ενώ οι υπόλοιποι 30 θα ορίζονται από τα κοινοβουλευτικά κόμματα ανάλογα με την εκλογική τους δύναμη (όλοι με κυλιόμενες διετείς θητείες).
Οι 90 θα εκλέγουν το 9μελές Προεδρείο του ΔΙΑΣΚΕΠ ΠΟΛΙΤΙΣΜΟΥ αποτελούμενο από 3 μέλη της κάθε μίας των τριών ομάδων.
Το ΕΣΠ θα έχει δικό του προϋπολογισμό, ανεξάρτητο από εκείνο της Αρχαιολογικής Υπηρεσίας και των αρχαιολογικών μουσείων, και θα αποφασίζει για την διάθεση των δημόσιων πόρων σε έργα πολιτισμού.
Το ΜέΡΑ25 θα θεσμοθετήσει, επίσης, το ΤΑΜΕΙΟ ΠΟΛΙΤΙΣΤΙΚΗΣ ΑΛΛΗΛΕΓΓΥΗΣ ΔΗΜΙΟΥΡΓΩΝ (ΤαΠΑΔ)
Οι δημιουργοί θα έχουν την δυνατότητα να προωθούν τους φόρους που καταβάλουν στο κράτος ως χορηγία σε δημιουργούς άλλου τομέα.
Π.χ. μία ή ένας μουσικός θα μπορεί, εφόσον το θελήσει, να ζητήσει την μετατροπή του φόρου εισοδήματός του, υπό την μορφή χορηγίας, σε μια, π.χ., θεατρική ομάδα ή έναν κινηματογραφικό σκηνοθέτη (εφόσον οι χορηγούμενοι, με αυτό τον τρόπο, δεν είχαν εισοδήματα το προηγούμενο φορολογικό έτος)
Το ΤαΠΑΔ θα διοικείται από δημιουργούς, αμισθί, που αναλαμβάνουν την διαχείριση των χορηγιών αυτών χωρίς την ανάμειξη του κράτους
Το ΜέΡΑ25 θα ιδρύσει ΟΡΓΑΝΙΣΜΟ ΠΡΟΩΘΗΣΗΣ ΕΛΛΗΝΙΚΩΝ ΠΟΛΙΤΙΣΤΙΚΩΝ ΠΡΟΪΟΝΤΩΝ στο εξωτερικό καθώς και την εξασφάλιση ξένων παραγωγών στην Ελλάδα μέσω οικονομιών κλίμακας και παροχής υπηρεσιών one-stop-shop σε ξένους παραγωγούς
Το ΜέΡΑ25 θα προστατεύσει την εγχώρια πολιτιστική και καλλιτεχνική παραγωγή εισάγοντας ποσοστώσεις εγχώριου περιεχομένου στα ΜΜΕ όχι μόνο με ποσοτικά αλλά και με ποιοτικά κριτήρια (τα οποία θα προσδιορίσει το ΔΙΑΣΚΕΠ ΠΟΛΙΤΙΣΜΟΥ – βλ. πιο πάνω).
Ραδιοφωνικοί και τηλεοπτικοί σταθμοί θα καταβάλλουν ειδικό φόρο εάν δεν μεταδίδουν συγκεκριμένες ποσότητες/ποιότητες ελληνικών έργων μουσικής, κινηματογράφου, σίριαλ, ντοκιμαντέρ κλπ.
Το ΜέΡΑ25 θα εισάγει ειδικό φόρο 2% επί της τιμής πώλησης smartphones, tablets, υπολογιστών ως αντιστάθμισμα της τερατώδους πειρατείας που γίνεται μέσω Διαδικτύου στα πολιτιστικά προϊόντα μουσικής και εικόνας.
Το ΜέΡΑ25 θα επαναφέρει την ενιαία τιμή βιβλίου (στα γερμανικά πρότυπα) ώστε να αναπνεύσουν όσα μικρά, ποιοτικά βιβλιοπωλεία παραμένουν εν ζωή ενώ θα επαναφέρει τον ΦΠΑ στο 6% την παραγωγή βιβλίων, θεατρικές παραστάσεις και παραστάσεις χορού, όπερα και ποιοτικές μουσικές συναυλίες (που θα κρίνει το ΕΣΠ – βλ. πιο πάνω).
Το ΜέΡΑ25 θα ιδρύσει καλλιτεχνικά και μουσικά Γυμνάσια και Λύκεια σε όλη την επικράτεια
ενώ θα θεσμοθετήσει Ανώτατες Σχολές Μουσικών Σπουδών – Ωδείων και Ακαδημίες Παραστατικών Τεχνών (Θεάτρου-Κινηματογράφου-Χορού), ως ΑΕΙ,
με στόχο την ταυτόχρονη εκπαίδευση όλων των εμπλεκομένων στις παραστατικές τέχνες, από τον ηθοποιό, τον μουσικό και τον σκηνοθέτη μέχρι τον τεχνικό που θα εκπαιδευτεί στην υποστήριξη των παραστάσεων-έργων αλλά και στην παραγωγή εμπορικών υπο-προϊόντων.
4.3ΜΜΕ - Μέσα Μαζικής Ενημέρωσης & Ψυχαγωγίας:
«Σήμερα μια χώρα ανήκει σε αυτόν που ελέγχει τα ΜΜΕ» (Ουμπέρτο Έκο)
Τα ΜΜΕ στην Ελλάδα είναι, εδώ και δεκαετίες, μέρος του Τριγώνου της Ολιγαρχικής Αμαρτίας: Εργολάβοι-Τραπεζίτες-Μιντιάρχες.
Παράλληλα, η δημόσια ραδιοτηλεόραση ελέγχεται από την εκάστοτε κυβέρνηση που βρίσκεται, σχεδόν πάντα, σε αγαστή συνεργασία με το Τρίγωνο.
Στον καιρό της Χρεοδουλοπαροικίας, οι εργολάβοι πτώχευσαν, το ίδιο και οι τράπεζες.
Όπως ήταν φυσιολογικό, τα κανάλια, οι ραδιοφωνικοί σταθμοί κι οι εφημερίδες καταποντίστηκαν.
Η μόνη πηγή εσόδων των ΜΜΕ ήταν οι παχυλές διαφημίσεις των πτωχευμένων τραπεζών (και του αμαρτωλού ΟΠΑΠ) που, έτσι, ελέγχουν πλήρως τα ΜΜΕ με χρήματα που τους εξασφαλίζει η τρόικα.
Είναι περίεργο ότι όποιος τίμησε το ΟΧΙ του ελληνικού λαού στην τρόικα δαιμονοποιείται από τα πτωχευμένα ΜΜΕ, που έτσι αποπληρώνουν τα «γραμμάτια» στους πτωχευμένους τραπεζίτες;
Είναι δύσκολο να καταλάβουμε πως το ψέμα κι η διαστρέβλωση αναδείχτηκαν σε υψηλή τέχνη, όχι τόσο για να κρύψουν την αλήθεια (που δεν κρύβεται πια) αλλά για να επιβάλουν το δικαίωμά τους στο γενικευμένο ψέμα που πνίγει τον δημόσιο διάλογο και βοηθά την αναπαραγωγή της Χρεοδουλοπαροικίας;
Με στόχο να καταστεί απαραβίαστο ανθρώπινο δικαίωμα η πρόσβαση στην ΑΛΗΘΕΙΑ και στην ΕΛΕΥΘΕΡΙΑ ΤΗΣ ΕΚΦΡΑΣΗΣ και να μετατραπούν τα ΜΜΕ από μηχανισμούς προπαγάνδας σε διαύλους ενημέρωσης και δημιουργικότητας,
Το ΜέΡΑ25 θα θεσμοθετήσει το ΔΙΑΒΟΥΛΕΥΤΙΚΟ ΣΥΜΒΟΥΛΙΟ ΚΛΗΡΩΤΩΝ & ΕΚΛΕΓΜΕΝΩΝ ΠΟΛΙΤΩΝ ΜΕΣΩΝ ΜΑΖΙΚΗΣ ΕΝΗΜΕΡΩΣΗΣ (ΔΙΑΣΚΕΠ-ΜΜΕ) με εντολή την:
Επαναξιολόγηση των κριτηρίων για την απόκτηση τηλεοπτικής άδειας με επιβολή και αξιολόγηση στην βάση ποιοτικών κριτηρίων από το ΔΙΑΣΚΕΠ-ΜΜΕ – βλ. πιο πάνω
Την κοινωνικοποίηση της ΕΡΤ η οποία, για να αποκτήσει πραγματικά δημόσιο χαρακτήρα, θα πρέπει να διοικείται από Διοικητικό Συμβούλιο το οποίο εκλέγεται από το ΔΙΑΣΚΕΠ-ΜΜΕ και λογοδοτεί αποκλειστικά σε αυτό (χωρίς την παραμικρή παρέμβαση της κυβέρνησης)
Την μετατροπή του Εθνικού Οπτικοακουστικού Αρχείου σε αυτοτελή δημόσιο φορέα, υπό την επίβλεψη του ΔΙΑΣΚΕΠ-ΜΜΕ, με επιστημονικό προσωπικό, που να διασφαλίζει την αξιοποίηση και διαφύλαξη του οπτικοακουστικού Αρχείου
Την αναθεώρηση της σύμβασης με την Digea -Ψηφιακός Πάροχος Α.Ε. που αποτελεί (ελληνική πρωτοτυπία) ταυτόχρονα πάροχος δικτύου και πάροχος περιεχομένου.
5.Υγεία
Όπως η παιδεία έτσι και η υγεία των ελλήνων επλήγη βαριά από την κρίση.
Την εποχή που μισθοί, συντάξεις και εισοδήματα κατέρρεαν, οι πολίτες κλήθηκαν να συνεισφέρουν έως και 50% στο κόστος των φαρμάκων τους.
Παράλληλα, καθώς το Εθνικό Σύστημα Υγείας παραπαίει, παρά τις ηρωικές προσπάθειες γιατρών και νοσοκόμων, οι μισοί απόφοιτοι ιατρικών σχολών – που η πατρίδα επένδυσε τόσους πόρους για να εκπαιδευτούν – αποδημούν για να προσφέρουν τις υπηρεσίες τους σε άλλα κράτη και λαούς.
Πρόκειται για έναν ακόμα παραλογισμό, μία ακόμα διάσταση της ερημοποίησης της χώρας, που το ΜέΡΑ25 δεν θα ανεχθεί.
Το όραμα του ΜέΡΑ25 ταυτίζεται με εκείνο της συντριπτικής πλειοψηφίας των πολιτών:Δημόσια, Καθολική, Ανθρωποκεντρική και Δωρεάν Υγεία, με Πρωτοβάθμια Φροντίδα Υγείας (ΠΦΥ) θεμέλιο του ΕΣΥ και με γενναία ενίσχυση της Δευτεροβάθμιας.
Από τις μικρές δομές του Εθνικού Συστήματος Υγείας όπως τα αγροτικά ιατρεία, τις κινητές μονάδες, μέχρι τα Κέντρα Υγείας και τα Γενικά Νοσοκομεία, και τέλος τις εθνικές πολιτικές για το φάρμακο, την ψυχική υγεία και τα ναρκωτικά, επιδιώκουμε ισότιμη πρόσβαση, υψηλής ποιότητας υπηρεσίες, αποδοτική λειτουργία και διαφάνεια, μακριά από συντεχνιακές εμμονές.
Το ΜέΡΑ25 θα νομοθετήσει ειδικό φόρο 2% στον κύκλο εργασιών των ιδιωτικών νοσοκομείων και κλινικών καθώς και νέου φόρου σε ζαχαρώδη, επεξεργασμένα προϊόντα κρέατος και γαλακτοκομικά – πόροι που θα κατευθυνθούν στο ΕΣΥ με σκοπό την συν-χρηματοδότηση:
Προκήρυξης όλων των θέσεων επικουρικών γιατρών που καλύπτουν πάγιες ανάγκες
Αύξηση εισακτέων Νοσηλευτικής ΑΕΙ και ΤΕΙ, άμεσες προσλήψεις προσωπικού
Μείωση ποσοστού συμμετοχής των ασθενών στο κόστος ιατροφαρμακευτικής τους περίθαλψης στο προ του 2010 επίπεδο
Αύξηση των μονάδων εντατικής θεραπείας και επαναλειτουργία όσων σταμάτησαν από έλλειψη γιατρών, νοσηλευτών και μηχανημάτων.
Για την Πρωτοβάθμια Φροντίδα το ΜέΡΑ25 θα προχωρήσει στις εξής θεσμικές αλλαγές:
Μόνιμα μισθολογικά και μοριοδοτικά κίνητρα σε ορεινούς νομούς/νησιά/σύνορα
Πανελλήνιο ενιαίο ψηφιακό σύστημα διαχείρισης ασθενών με πλήρη ιατρικό φάκελο
Ψηφιοποίηση όλων των αρχείων σε βάθος πενταετίας. Χρήση ανοικτών προτύπων και ανοιχτού κώδικα
Αξιολόγηση των γιατρών σε τριετή βάση και των λοιπών επαγγελματιών υγείας σε ετήσια βάση
Υποστήριξη του πλάνου των ΤΟΜΥ, ανάπτυξη της ομάδας επιστημόνων της ΠΦΥ και επέκταση με έμφαση στο αστικό περιβάλλον. Εξασφάλιση σταθερής χρηματοδότησης τους
Καθολική εφαρμογή θεραπευτικών πρωτοκόλλων
Ολοκλήρωση της ψυχιατρικής μεταρρύθμισης με έμφαση στο κλείσιμο των εναπομεινάντων ψυχιατρικών νοσοκομείων και την πρόληψη και φροντίδα στην κοινότητα, μέσα από την ανάπτυξη της ΠΦΥ
Εντατικής εκπαίδευσης όλων των επαγγελματιών υγείας στην βασική διατροφολογία
Κεντρικά εργαστήρια όπου θα εκτελούνται οι εργαστηριακές εξετάσεις της ΠΦΥ
Για την Δευτεροβάθμια/Τριτοβάθμια περίθαλψη το ΜέΡΑ25 θα προχωρήσει σε:
Αναθεώρηση εισακτέων στις σχολές επαγγελματιών υγείας με βάση την χωρητικότητα των ΑΕΙ και τις επιχειρησιακές ανάγκες του ΕΣΥ σε βάθος χρόνου
Διοικητική υπαγωγή Στρατιωτικών και Πανεπιστημιακών Νοσοκομείων στο Υπουργείο Υγείας.
Οι Πανεπιστημιακοί και οι Στρατιωτικοί γιατροί γίνονται πλήρους και αποκλειστικής απασχόλησης
Διορισμός διοικητών γενικών νοσοκομείων με ΑΣΕΠ. Ετήσιες κρίσεις.
Eπανεκτίμηση της αποδοτικότητας όλων των νοσοκομείων σε όλα τα επίπεδα.
Ενίσχυση και απορρόφηση νοσοκομείων
Ίδρυση Αρχής ελέγχου δαπανών φαρμάκων/εξετάσεων/επεμβάσεων
Δια βίου εκπαίδευση όλων των επαγγελματιών υγείας
Εκπαίδευση με κρατική επιδότηση και όχι μέσω φαρμακευτικών και εταιρειών υγειονομικού υλικού
Επικαιροποίηση των προγραμμάτων εκπαίδευσης και αυστηρή εποπτεία σε πανελλήνιο επίπεδο
Υποχρεωτική εκπαίδευση σε επικοινωνιακές δεξιότητες όπως διαχείριση πένθους και αντιμετώπιση μειονοτήτων
Ουσιαστική εφαρμογή της ομάδας διαλογής στα ΤΕΠ όλων των Γενικών Νοσοκομείων
Καθιέρωση ειδικοτήτων: Επειγοντολογία, Γηριατρική, Αθλητική Ιατρική
Τυποποίηση και προώθηση ενιαίου δωρεάν πακέτου ανώνυμων εξετάσεων για Σεξουαλικώς Μεταδιδόμενα Νοσήματα στα κεντρικά ΤΟΜΥ και γενικά νοσοκομεία
Θεσμοθέτηση Συντονιστικών Οργάνων των Επιστημονικών Επιτροπών των ΥΠΕ και των εκλεγόμενων Ακαδημιών του ΕΣΥ ανά ΥΠΕ
Ένταξη των Υγειονομικών Περιφερειών στις Διοικητικές Περιφέρειες
Ενίσχυση της χρηματοδότησης και εφαρμογή logistics
Στελέχωση των πανεπιστημιακών κλινικών - εργαστηρίων αποκλειστικά από πανεπιστημιακούς ιατρούς
Αναδόμηση του ΚΕΣΥ, αιρετή σύνθεση με συμμετοχή εκπροσώπων των ΥΠΕ
Το ΜέΡΑ25 θα θεσμοθετήσει το δωρεάν ελληνικό γενόσημο και επιστροφή στις συμμετοχές του 2010
Για την μάστιγα των ναρκωτικών που αφαιρούν ζωές, ωθούν νέα παιδιά στην ληστεία γονέων, φίλων και γειτόνων, πλουτίζοντας τις διάφορες μαφίες, το ΜέΡΑ25 θα νομοθετήσει:
▪την νομιμοποίηση της ινδικής κάνναβης, και
▪την δημιουργία πολλών μικρών μονάδων του ΕΣΥ που θα παρέχουν ηρωίνη και αντίστοιχες οπιώδεις ουσίες σε όποιον τις ζητήσει (υπό καθεστώς ανωνυμίας, σε ασφαλή και υγειονομικά άψογο χώρο) με παράλληλη ενίσχυση των κέντρων απεξάρτησης για εκείνους που το επιλέξουν.
[Με αυτόν τον τρόπο, πτωχεύουν μίας δια παντός οι έμποροι ηρωίνης,
τερματίζονται οι θάνατοι από την ηρωίνη,
εξασφαλίζεται ο τερματισμός της εμπορευματοποίησης της ηρωίνης και
σταματά η καταλήστευση των χρηστών από τους εμπόρους και των συγγενών, φίλων και γειτόνων από τους χρήστες.
6.Από την Ολιγαρχία στην Δημοκρατία
6.1ΘΕΣΜΟΘΕΤΗΣΗ ΣΥΜΜΕΤΟΧΙΚΩΝ ΕΘΝΙΚΩΝ, ΠΕΡΙΦΕΡΕΙΑΚΩΝ ΚΑΙ ΤΟΠΙΚΩΝ ΣΥΜΒΟΥΛΙΩΝ ΑΠΟΤΕΛΟΥΜΕΝΩΝ ΑΠΟ ΚΛΗΡΩΤΑ ΚΑΙ ΕΚΛΕΓΜΕΝΑ ΜΕΛΗ
Το ΜέΡΑ25 θα νομοθετήσει Συμμετοχικά Εθνικά, Περιφερειακά και Τοπικά Συμβούλια, κατά το πρότυπο του Εθνικού Συμβούλιου Παιδείας (βλ. 4.1), του Εθνικού Συμβουλίου Πολιτισμού (βλ. 4.2) και του Εθνικού Συμβουλίου Μέσων Μαζικής Ενημέρωσης (βλ. 4.3)
τα οποία συνδυάζουν την κλήρωση με την κοινοβουλευτική εκπροσώπηση και δημιουργούν θεσμούς λήψης συλλογικών αποφάσεων
που η ολιγαρχία δεν θα μπορέσει ποτέ να ελέγξει
και τα οποία δίνουν την δυνατότητα ακομμάτιστου κοινωνικού ελέγχου που επιτρέπει την κοινωνικοποίηση (δηλαδή την αποκρατικοποίηση άνευ ιδιωτικοποίησης).
6.2ΕΠΑΝΑΚΤΗΣΗ ΛΑΪΚΗΣ ΚΥΡΙΑΡΧΙΑΣ ΣΤΙΣ ΒΑΣΙΚΕΣ ΔΟΜΕΣ ΤΟΥ ΚΡΑΤΙΚΟΥ ΜΗΧΑΝΙΣΜΟΥ
Στα χρόνια της Χρεοδουλοπαροικίας μας το ήδη ολιγαρχικό καθεστώς βρήκε εξαιρετική ευκαιρία να καταργήσει, επί της ουσίας την συνταγματική νομιμότητα, να εκχωρήσει κυριαρχικά δικαιώματα στην τρόικα (και μέσω αυτής στην εγχώρια ολιγαρχία) και να βάλει την Ελλάδα στην διαδικασία της Κοσσοβοποίησης.
Πρώτο μέλημα του ΜέΡΑ25 είναι η ανάκτηση της λαϊκής κυριαρχίας επί των σημαντικών θεσμών που, στα χρόνια των Μνημονίων, εκχωρήθηκαν στην τρόικα: «Ανεξάρτητη» Αρχή Δημόσιων Εσόδων (ΑΑΔΕ), «Ελληνικό» Ταμείο Χρηματοπιστωτικής Σταθερότητας (ΕΤΧΣ), ΕΛΣΤΑΤ, ΤΑΙΠΕΔ-Υπερταμείο
Το ΜέΡΑ25 δεσμεύεται να νομοθετήσει άμεσα την αλλαγή των καταστατικών και του νομικού πλαισίου λειτουργίας των τεσσάρων αυτών θεσμών/αρχών, με
Κατάργηση της οποιασδήποτε εμπλοκής των δανειστών (π.χ. EuroWorkingGroup, Eurogroup, Ευρωπαϊκή Επιτροπή, Ευρωπαϊκή Κεντρική Τράπεζα, ΔΝΤ) στον διορισμό των μελών του ΔΣ και των Προέδρων, η οποία περνά σε νέα μορφή Συμμετοχικών Εθνικών Συμβουλίων (βλ. 6.1 πιο πάνω) τα οποία συνδυάζουν την κλήρωση με την κοινοβουλευτική εκπροσώπηση
Πλήρης λογοδοσία των ΔΣ των θεσμών-αρχών αυτών στα νέα Συμμετοχικά Εθνικά Συμβούλια και, βεβαίως, στην Βουλή των Ελλήνων.
6.3ΣΥΝΤΑΓΜΑΤΙΚΕΣ ΑΝΑΘΕΩΡΗΣΕΙΣ
Το ισχύον άρθρο 110 του Συντάγματος προβλέπει μια δύσκολη διαδικασία αναθεώρησης του, στην οποία οι πολίτες δεν έχουν κανέναν ουσιαστικό ρόλο.
Αντίθετα η αναθεώρηση του Συντάγματος είναι αποκλειστικό προνόμιο των πολιτικών, των συνταγματολόγων τους και των κοινοβουλευτικών κομμάτων, που συζητούν και αποφασίζουν ερήμην των πολιτών.
Στην πράξη, με βάση το ισχύον άρθρο 110, απαιτείται κοινοβουλευτική πλειοψηφία για να αποφασιστεί αν η επόμενη Βουλή, μετά τις εκλογές που θα μεσολαβήσουν, θα αναθεωρήσει το Σύνταγμα και προς όποια κατεύθυνση εκείνη αποφασίσει.
Δηλαδή, μπορεί ένα κόμμα να υποσχεθεί ότι αν του δώσει ο λαός την πλειοψηφία στις επόμενες εκλογές θα αλλάξει το Σύνταγμα προς την Α ή Β κατεύθυνση, χωρίς ωστόσο να υπάρχει οποιαδήποτε δέσμευση προς αυτό και όντας δεδομένη η προγραμματική ασυνέπεια των κομμάτων.
Το Σύνταγμα πρέπει να είναι η βασική χάρτα, το κοινωνικό και πολιτικό συμβόλαιο που καθορίζει πως ασκείται η λαϊκή κυριαρχία και πως έχει αποφασίσει να κυβερνιέται μια κοινωνία.
Στο παρόν Σύνταγμα της Ελλάδας ο λαός δεν δικαιούται να έχει λόγο για το περιεχόμενό του καθώς και για το αν υπάρχει ανάγκη να αλλάξει και προς ποια κατεύθυνση.
Το ΜέΡΑ25 θα νομοθετήσει την κήρυξη του άρθρου 110 του Συντάγματος ως αναθεωρητέο ώστε η επόμενη Βουλή να διαγράψει τις παραγράφους 5 και 6 και αναθεωρήσει τις παραγράφους 2, 3, και 4 του άρθρου 110 ως ακολούθως
Παράγραφος 2: H ανάγκη αναθεώρησης του Συντάγματος διαπιστώνεται μόνο από τους πολίτες.
Η διαδικασία αναθεώρησης (τροποποίηση, προσθήκη, ή κατάργηση άρθρου του Συντάγματος) εκκινεί μόνο αν οποιαδήποτε ομάδα πολιτών καταθέσει συγκεκριμένη πρόταση στον Πρόεδρο της Δημοκρατίας ή στο Κοινοβούλιο έχοντας συλλέξει τουλάχιστον 80.000 υπογραφές υποστήριξης της πρόταση της και σε διάστημα όχι μεγαλύτερο των 18 μηνών
Παράγραφος 3: Επιβεβαιώνεται η εγκυρότητα τους και προκηρύσσεται δημοψήφισμα σε ημερομηνία όχι νωρίτερα των έξι μηνών και πριν την παρέλευση ενός έτους.
Αν η πρόταση γίνει αποδεκτή από την απλή πλειοψηφία των πολιτών που προσήλθαν στο δημοψήφισμα, τότε αυτή προστίθεται στο Σύνταγμα της Ελλάδος.
Το αποτέλεσμα του δημοψηφίσματος είναι δεσμευτικό και δεν απαιτείται ελάχιστο όριο συμμετοχής για να θεωρηθεί έγκυρο
Κάθε επιτυχής πρόταση αναθεώρησης του Συντάγματος δημοσιεύεται στην Εφημερίδα της Κυβερνήσεως εντός δέκα ημερών από την διεξαγωγή του δημοψηφίσματος και τίθεται σε άμεση ισχύ με την δημοσίευσή της.
6.4ΤΟΠΙΚΗ ΑΥΤΟΔΙΟΙΚΗΣΗ
Η τοπική αυτοδιοίκηση αποτελεί κατ’ εξοχή τον χώρο όπου οι αμεσο-δημοκρατικές διαδικασίες είναι περισσότερο εφικτές και δύνανται να επιτρέψουν στον πολίτη να επηρεάσει την ποιότητα της ζωής του.
Η προστασία του περιβάλλοντος και της δημόσιας υγείας, η κοινωνική αλληλεγγύη, η εξασφάλιση χώρων αναψυχής, αθλητισμού και πολιτισμού αποτελούν θέματα που καθορίζουν την ποιότητα ζωής των κατοίκων μιας περιοχής σε πολύ μεγάλο βαθμό
και αποτελούν θέματα των οποίων η αντιμετώπιση είναι ιδιαίτερα αποτελεσματική σε επίπεδο τοπικής αυτοδιοίκησης.
Το ΜέΡΑ25 προκρίνει την αποκεντρωμένη διαχείριση των δημοτικών προβλημάτων και ευκαιριών.
Ο Καλλικράτης έχει συνενώσει μεγάλες γεωγραφικά περιοχές καταργώντας στην ουσία τη δυνατότητα αυτοδιάθεσης μικρών κοινοτήτων.
Για αυτό:
Το ΜέΡΑ25 προτείνει τον επαναπροσδιορισμό του αυτό-διοικητικού χάρτη της χώρας με βάση όχι μόνο δημογραφικά αλλά και γεωγραφικά κριτήρια προκειμένου να εξασφαλιστεί η αποτελεσματική αυτοδιοίκηση όλων των περιοχών.
Ορισμένα θέματα που απαιτούν οικονομίες κλίμακας μπορούν να αντιμετωπιστούν αποτελεσματικά θεσπίζοντας δια-δημοτικά συμβούλια ευρύτερων περιοχών με συγκεκριμένες αρμοδιότητες.
Το ΜέΡΑ25 προτείνει την μετατροπή του ΕΝΦΙΑ σε φόρο που αποδίδεται εξ ολοκλήρου στις δημοτικές αρχές οι οποίες επιλέγουν το ύψος και την προοδευτικότητά του μέσα από τοπικές, δημοκρατικές διαδικασίες στο πλαίσιο Συμμετοχικών Δημοτικών Συμβουλίων (βλ. 6.1)
όπου οι κάτοικοι θα συμμετέχουν στην λήψη αποφάσεων και στην εκπόνηση συμμετοχικού προϋπολογισμού (π.χ. κατά το πρότυπο της Βαρκελώνης).
Το ΜέΡΑ25 θα θεσμοθετήσει τοπικά και περιφερειακά ΔΙΑΣΚΕΠ (Διαβουλευτικά Συμβούλια Κληρωτών & Εκλεγμένων Πολιτών) για δημοτικό ή περιφερειακό διαμέρισμα, και κάθε σχολικό συγκρότημα,
τα οποία θα καθορίζουν τη χρήση των χώρων (πρασίνου, αναψυχής - π.χ. παιδικές χαρές -, πολιτισμού και αθλητισμού)
και τα οποία θα επιλέγονται από κληρωτούς πολίτες και εκλεγμένους εκπροσώπους των δημοτικών και περιφερειακών συμβουλίων που αντιστοιχούν στη συγκεκριμένη γεωγραφική περιοχή.
Οι κοινωνικές υπηρεσίες των Δήμων παίζουν πολύ σημαντικό ρόλο στη διατήρηση και ανάπτυξη της συνοχής του κοινωνικού ιστού.
Το ΜέΡΑ25 θα νομοθετήσει την ενίσχυση θεσμών αλληλεγγύης, όπως τα κοινωνικά παντοπωλεία, ιατρεία και φαρμακεία, και της προληπτικής ιατρικής φροντίδας.
Όσον αφορά το εκλογικό σύστημα,
Το ΜέΡΑ25 θα εισάγει την απλή αναλογική για την ανάδειξη Δημοτικών και Περιφερειακών Συμβουλίων, τα οποία κατόπιν θα ψηφίζουν τον Δήμαρχο και τον Περιφερειάρχη -
απομακρύνοντας την τοπική και περιφερειακή αυτοδιοίκηση από το μοντέλο της Προεδρικής Δημοκρατίας σε εκείνο της Κοινοβουλευτικής Δημοκρατίας
6.5ΒΟΥΛΕΥΤΙΚΗ ΚΑΙ ΜΕΓΑΛΟ-ΕΠΙΧΕΙΡΗΜΑΤΙΚΗ ΑΣΥΛΙΑ – ΔΙΚΑΣΤΙΚΟ ΣΥΣΤΗΜΑ
Το ΜέΡΑ25 θα εισηγηθεί την άμεση κατάργηση της βουλευτικής ασυλίας και προστασίας νυν και τέως υπουργών.
Δεν είναι δυνατόν ο πολίτης να προστατεύεται λιγότερο από τον βουλευτή κι ο βουλευτής λιγότερο από τον υπουργό.
Βουλευτές και υπουργοί να αντιμετωπίζονται ακριβώς όπως οι πολίτες.
Το ΜέΡΑ25 θα θεσμοθετήσει Σώμα Δίωξης Πολιτικού και Μεγαλο-επιχειρηματικού Εγκλήματος που θα δρα ανεξάρτητα από την εκτελεστική εξουσία με μεγάλη τεχνολογική επάρκεια.
Κανένα δικαστικό σύστημα δεν μπορεί να λειτουργήσει όταν κάθε δίκη γίνεται δύο και τρεις φορές.
Με αυτόν τον τρόπο εξευτελίζονται τα κατώτερα δικαστήρια και υπερφορτώνονται τα ανώτερα και τα ανώτατα τόσο που παραλύουν υπό το βάρος οροσειράς υποθέσεων.
Το ΜέΡΑ25 θα δρομολογήσει τον δραστικό περιορισμό των διπλών και τριπλών δικών.
Ενισχύεται με εξειδικευμένο προσωπικό και πόρους ο πρώτος βαθμός ώστε να τεκμηριώνονται οι αποφάσεις και να κρίνονται οι εφέσεις με ταχεία διαδικασία από εξειδικευμένους βοηθούς δικαστών στον β' βαθμό.
Έτσι, διατηρείται το δικαίωμα στην έφεση για όλες τις υποθέσεις αλλά οι περισσότερες εφέσεις κρίνονται με ταχείες διαδικασίες.
Το ΜέΡΑ25 θα εισάγει νέους συμμετοχικούς θεσμούς και διαδικασίες επιλογής των ανώτερων δικαστών με σκοπό τον πλήρη διαχωρισμό της εκτελεστικής από την δικαστική εξουσία
6.6ΑΝΘΡΩΠΙΝΑ ΔΙΚΑΙΩΜΑΤΑ
Ζητήματα δημόσιας τάξης και καταστολής:Το ΜέΡΑ25 θα αντικαταστήσει τους αντιτρομοκρατικούς νόμους (ιδίως τους 2928/2001, 3251/2004) από σύγχρονο πλαίσιο για την αντιμετώπιση του οργανωμένου εγκλήματος με σεβασμό στα δικαιώματα των κατηγορουμένων και στη δίκαιη δίκη τους.
Μειονότητες:Το ΜέΡΑ25 δεσμεύεται για(α) την άμεση επικύρωση και πλήρη εφαρμογή της Σύμβασης Πλαίσιο για τα Δικαιώματα των Εθνικών Μειονοτήτων του Συμβουλίου της Ευρώπης, πάντα στο πλαίσιο της Συνθήκης της Λωζάνης (24.07.1923) η οποία είναι αδιαπραγμάτευτη
(β) την εξασφάλιση αξιοπρεπούς διαβίωσης για τους Ρομά μέσα από εκτεταμένα στεγαστικά προγράμματα και από επαρκή πρόσβαση σε υπηρεσίες εκπαίδευσης, υγείας και στην εργασία, χωρίς διακρίσεις και αποκλεισμούς καθώς και,
(γ) ως προς τη μειονότητα της Θράκης, τη δημιουργία συστήματος εκλογής/επιλογής των μουφτήδων από εκλεκτορικό Σώμα ιεροδιδασκάλων της ίδιας της μειονότητας και, συνεπακόλουθα, διορισμός των επιλεγέντων εκ μέρους της Πολιτείας.
Επίσης, κατάργηση κάθε δικαστικής/δικαιοδοτικής αρμοδιότητας που έχει απομείνει στους μουφτήδες, και εφεξής, υποχρεωτική επίλυση όλων των αστικών διαφορών από την ελληνική Δικαιοσύνη για όλους τους μειονοτικούς πολίτες, ανεξαρτήτως φύλου.
Ποινικά ζητήματα και φυλακές:Το ΜέΡΑ25 θα εργαστεί για τον περιορισμό της υπερ-ποινικοποίησης απλών αδικημάτων, ως μέσου κρατικής καταστολής,
και τον περιορισμό της κακουργηματοποίησης των πλημμεληματικών αδικημάτων,
την ριζική αναμόρφωση του σωφρονιστικού συστήματος,
καθώς και την επέκταση και εφαρμογή εναλλακτικών της κράτησης μέτρων και εναλλακτικών τρόπων έκτισης ποινής.
Αντιρρησίες συνείδησης:
Έως την κατάργηση της υποχρεωτικής στρατιωτικής θητείας, το ΜέΡΑ25 θα υπαγάγει τον θεσμό της εναλλακτικής κοινωνικής υπηρεσίας σε μη στρατιωτική αρχή εκτός της δικαιοδοσίας του Υπουργείου Άμυνας και θα εξισώσει την διάρκεια της εναλλακτικής υπηρεσίας με τη στρατιωτική.
Επίσης, θα σταματήσουν όλες οι διώξεις διώξεων των αντιρρησιών συνείδησης και θα ακυρωθούν τα πρόστιμα όλων των αντιρρησιών συνείδησης.
Ποσόστωση:Το ΜέΡΑ25 θα εφαρμόσει την οδηγία του ΟΗΕ για την ποσόστωση σε όλους τους εργασιακούς τομείς σύμφωνα με την ευρωπαϊκή νομοθεσία.
Σεξουαλικά δικαιώματα και δικαιώματα φύλου:
Το ΜέΡΑ25 θα αναγνωρίσει το δικαίωμα πολιτικού γάμου ανεξαρτήτως φύλου των δύο συντρόφων, με πλήρη δικαιώματα όσον αφορά την υιοθεσία παιδιών
και βελτίωση των νομοθετικών ρυθμίσεων για την αναγνώριση της ταυτότητας φύλου και της αλλαγής των κρατικών εγγράφων των διεμφυλικών ατόμων με βάση το κοινωνικό τους φύλο.
Καταπολέμηση έμφυλης βίας:Το ΜέΡΑ25 θα ιδρύσει ειδικό τμήμα στο Υπουργείο Προστασίας του Πολίτη που θα δέχεται καταγγελίες πολίτων για τον τρόπο διαχείρισης ομοφοβικών και σεξιστικών επιθέσεων από́ πολίτες και από τα σώματα ασφαλείας και θα εκδίδει ετησία έκθεση για την ορθή εφαρμογή του νομικού πλαισίου που ήδη υπάρχει από τις αρμόδιες αρχές –
Θα διευρύνει τον Αντιρατσιστικό Νόμο εμπλουτίζοντάς τον με αντισεξιστικές , αντιτρανσφοβικές και αντιομοφοβικές διατάξεις και αντίστοιχες ποινές για επιθέσεις και παρενοχλήσεις –
Θα ιδρύσει Δημόσιο Ελεγκτικό Μηχανισμό του Υπουργείου Παιδείας στελεχωμένο από κατάλληλα εκπαιδευμένους κοινωνικούς λειτουργούς με άμεση πρόσβαση στους χώρους εκπαίδευσης για την αντιμετώπιση του κακοποιητικού και προσβλητικού λόγου και συμπεριφοράς των διδασκόντων.
Πολίτες με αναπηρία:Το ΜέΡΑ25 θα ενοποιήσει όλα τα επιδόματα αναπηρίας σε ένα και θα το μετατρέψει σε ειδική κοινωνική σύνταξη επιπέδου που επιτρέπει αξιοπρεπή διαβίωση ανάλογα με τις ειδικές ανάγκες.
Παράλληλα, θα προβλεφθεί πρόσβαση σε κέντρα αποκατάστασης και ενσωμάτωση μαθητών με ειδικές εκπαιδευτικές ανάγκες σε σχολεία γενικής εκπαίδευσης (παρέχοντας τμήματα ένταξης, εξειδικευμένους δασκάλους, δεύτερο εκπαιδευτικό στην τάξη).
Επίσης θα προχωρήσουμε σε επαναπροσδιορισμό λειτουργίας των ΚΕ.Π.Α (Κεντρων Πιστοποίησης Αναπηρίας ) καθώς και αντικατάσταση του Πίνακα Παθήσεων που χαρακτηρίζονται ως μη αναστρέψιμες και για τις οποίες η διάρκεια αναπηρίας καθορίζεται επ' αόριστον.
7.Η Ελλάδα στην Ευρώπη
7.1ΤΟ 2015 ΔΕΝ ΘΑ ΕΠΑΝΑΛΗΦΘΕΙ!
Οι οικονομικές, θεσμικές και κοινωνικές τομές που προτείνει το ΜέΡΑ25 (βλ. 2.1&2.2) είναι το απαραίτητο θεμέλιο κάθε υπεύθυνης πρότασης για το μέλλον της χώρας είτε εντός είτε εκτός της ευρωζώνης– καθώς η εφαρμογή τους θα εξοπλίσει την Ελλάδα με τα ελάχιστα που απαιτούνται ώστε να πάψει να ασφυκτιά.
Όμως οι υπεύθυνες προτάσεις δεν αρκούν στην σημερινή ΕΕ.
Καμία λελογισμένη πρόταση οικονομικής και κοινωνικής πολιτικής (π.χ. μείωση φορολογικών συντελεστών) δεν θα έχει τύχη εφόσον προϋποθέτει την πρότερη σύμφωνη γνώμη του Eurogroup.
Όποια κυβέρνηση κι αν προσέλθει στο Eurogroup με λογικές, υπεύθυνες προτάσεις θα έρθει αντιμέτωπη με το γνωστό Τείχος της Άρνησης δανειστών που δεν ενδιαφέρονται για την ανάκαμψη της χώρας (ούτε καν να πάρουν πίσω τα χρήματά τους),
καθώς το ενδιαφέρον τους επικεντρώνεται στην διαιώνιση του συμπλέγματος εξουσίας και προσοδοφορίας που οικοδόμησαν την τελευταία δεκαετία σε πανευρωπαϊκή κλίμακα με επίκεντρο την τρόικα και το Eurogroup.
Το 2015 δεν θα επαναληφθεί.
Οι ΕΠΤΑ ΤΟΜΕΣ, καθώς και τα μέτρα για την καταπολέμηση της ανθρωπιστικής κρίσης και την προστασία μισθωτών και των ασθενέστερων θα εφαρμοστούν άνευ διαπραγμάτευσης.
Κι όταν αρχίσουν να έρχονται κατά ριπάς εντολές κι απειλές από Βρυξέλλες-Βερολίνο-Φρανκφούρτη, η απάντηση που θα λάβουν θα είναι η ΥΠΕΥΘΥΝΗ ΑΝΥΠΑΚΟΗ:
Άμεση νομοθέτηση κι εφαρμογή των ΕΠΤΑ ΤΟΜΩΝ
Όσο τα EuroWorkingGroup & Eurogroup αρνούνται να δεχθούν τις ΕΠΤΑ ΤΟΜΕΣ ως το νέο αναπτυξιακό πλαίσιο της χώρας,
η ελληνική κυβέρνηση θα ακολουθεί στα EuroWorkingGroup, Eurogroup και Συνόδους Κορυφής την τακτική της «κενής καρέκλας» του Στρατηγού Ντε Γκωλ.
Εφόσον οι δανειστές επιδοθούν στην πολιτική Ενισχυμένης Ασφυξίας,
Αναβάλλονται μονομερώς οι αποπληρωμές σε ΕΚΤ, ΔΝΤ και ESM-EFSF
Οι εγχώριες συναλλαγές συνεχίζονται απρόσκοπτα μέσω των ηλεκτρονικών συναλλαγών του τραπεζικού συστήματος (POS, χρεωστικές κάρτες, web-banking) καθώς και με την πλήρη ανάπτυξη και ενεργοποίηση του Δημόσιου Εξωτραπεζικού Συστήματος Πληρωμών (βλ. 2.1)
Η υπάρχουσα-διαθέσιμη ρευστότητα στρέφεται προς τις επιλεκτικές εισαγωγές που έχει ανάγκη η χώρα και προς την ενίσχυση των εξαγωγικών τομέων και επιχειρήσεων
Η χώρα θα διατηρηθεί έτσι εντός της ευρωζώνης για όσο χρειάζεται έως ότου η «επίσημη» Ευρώπη επιλέξει μεταξύ:
(α) του τεράστιου κόστους του Grexit ή
(β) την αποδοχή των ΕΠΤΑ ΤΟΜΩΝ που θα μεγιστοποιήσουν την ικανότητά μας να ανακάμψουμε και, έτσι, να τους αποπληρώσουμε μεγαλύτερο ποσοστό του χρέους.
7.2Η ΘΕΣΗ ΜΑΣ ΓΙΑ ΤΟ ΕΥΡΩ
Η Ελλάδα δεν έπρεπε να έχει εισέλθει στην ευρωζώνη.
Η ευρωζώνη (όπως σχεδιάστηκε και όπως εξακολουθεί να λειτουργεί) ήταν καταδικασμένη να πυροδοτήσει τραπεζικές κρίσεις που μετατρέπουν την Ευρωπαϊκή Ένωση σε σιδερένιο κλουβί αυτο-τροφοδοτούμενης, ταξικά ανάλγητης, λιτότητας με αποτέλεσμα την πολιτική και ηθική της απαξίωση.
Όμως, μετά την δημιουργία της ευρωζώνης, το κόστος εξόδου είναι μεγάλο τόσο για την χώρα που εξέρχεται όσο και για την υπόλοιπη Ευρώπη – η οποία κινδυνεύει, στην περίπτωση της αποδόμησης του ευρώ, να συρθεί σε μια μεταμοντέρνα έκδοση της δεκαετίας του 1930.
Αυτός είναι ο λόγος που, μεταξύ 2016 και 2017, το DiEM25 εκπόνησε το πρόγραμμα οικονομικής και κοινωνικής πολιτικής ΝΕΑ ΣΥΜΦΩΝΙΑ ΓΙΑ ΤΗΝ ΕΥΡΩΠΗ (βλ. επόμενη ενότητα):
Στόχος της ΝΕΑΣ ΣΥΜΦΩΝΙΑΣ είναι να υποδείξει τις τομές που δύνανται να λειτουργήσουν άμεσα και θεραπευτικά στην ευρωζώνη μετατρέποντάς την από Σιδερένιο Κλουβί Λιτότητας σε περιοχή κοινής ευημερίας.
Την ΝΕΑ ΣΥΜΦΩΝΙΑ ΓΙΑ ΤΗΝ ΕΥΡΩΠΗ το DiEM25 την καταθέτει πανευρωπαϊκά στην κρίση των ευρωπαίων πολιτών στις επόμενες ευρωεκλογές, με το ΜέΡΑ25 να το καταθέτει στους έλληνες ψηφοφόρους.
Όμως, στο μεταξύ, όσον αφορά την πλέον χειμαζόμενη και καταρρακωμένη χώρα της ευρωζώνης – την Ελλάδα – η θέση μας είναι απλή:Η επέκταση της Χρεοδουλοπαροικίας έως το 2060 (και... βλέπουμε!) αποτελεί για τον ελληνισμό απειλή κατά πολύ μεγαλύτερη από την απειλή του Grexit.
Τα κόμματα του Μνημονιακού Τόξου (ΝΔ, ΠΑΣΟΚ, Ποτάμι, ΣΥΡΙΖΑ) μπορεί να διαφωνούν μεταξύ τους για το πόσο επιθυμητές ήταν οι Μνημονιακές «δεσμεύσεις»8 όμως συμφωνούν ότι το χειρότερο που μπορεί να συμβεί στην χώρα («καταστροφή» την ονομάζουν) είναι η έξοδος (ή αποπομπή) από το ευρώ.
Άλλοι (π.χ. η ΛΑΕ) θεωρούν μια τέτοια έξοδο (Grexit) την βέλτιστη λύση.
Το ΜέΡΑ25 διαφωνεί και με τις δύο αυτές ιεραρχήσεις:Το Grexit δεν είναι ούτε η χείριστη ούτε η βέλτιστη εξέλιξη!
Πιο συγκεκριμένα, ιεραρχούμε τις τρεις πιθανές εξελίξεις ως εξής:Το ΜέΡΑ25 θεωρεί ως βέλτιστη εξέλιξη την εφαρμογή του προγράμματός μας εντός της ευρωζώνης (με τις προοδευτικές ευρωπαϊκές δυνάμεις να συν-εργάζονται στο πλαίσιο της ΝΕΑΣ ΣΥΜΦΩΝΙΑΣ ΓΙΑ ΤΗΝ ΕΥΡΩΠΗ)
Αποδεχόμαστε ως δεύτερη καλή (και κακή!) εξέλιξη την αποπομπή της χώρας από το ευρώ μετά την μονομερή εφαρμογή του παρόντος προγράμματος
Θεωρούμε χείριστη εξέλιξη την αέναη αναπαραγωγή της Χρεοδουλοπαροικίας μας εντός του ευρώ (κάτι που εγγυάται η μη εφαρμογή του παρόντος προγράμματος και οι πολιτικές του σημερινού Μνημονιακού Τόξου).
7.3ΤΟ ΑΦΗΓΗΜΑ-ΠΡΟΠΑΓΑΝΔΑ ΤΟΥ ΜΝΗΜΟΝΙΑΚΟΥ ΤΟΞΟΥ
«Νάτους πάλι», τους ακούμε ήδη να χλευάζουν, «θέλουν να μας φέρουν πίσω στο 2015. Πάλι Κούγκι και Ζάλογγο. Πάλι περήφανη διαπραγμάτευση που διακινδυνεύει την θέση της Ελλάδας στην Ευρώπη.»
Θα μας πουν αφελείς, αν όχι εθνοπροδότες, κατηγορώντας μας ότι θα βάλουμε την χώρα «ξανά σε περιπέτεια».
Ξεχνούν όμως ότι:Περιπέτεια δεν ήταν το Κούγκι και το Μεσολόγγι, ο Γοργοπόταμος ή το Πολυτεχνείο.
Περιπέτεια ήταν η Τουρκοκρατία, η Κατοχή κι η Χούντα!
Περιπέτεια δεν είναι η σύγκρουση με την τρόικα και την ολιγαρχία.
Περιπέτεια είναι η τήρηση των Μνημονιακών δεσμεύσεων,
οι γελοίοι φορολογικοί συντελεστές,
οι ακόμα φαιδρότεροι δημοσιονομικοί στόχοι,
η θεσμική κατάργηση συνδικαλιστικών δικαιωμάτων,
το συνεχιζόμενο καθεστώς της Πτωχοτραπεζοκρατίας, και το «ανέκδοτο» για έξοδο από τα Μνημόνια επειδή εξαντλήθηκε το 3ο Μνημονιακό δάνειο κι η τρόικα μετονομάζεται σε... «Ενισχυμένη Επιτήρηση».
Περιπέτεια, εν κατακλείδι, είναι η μονιμοποίηση της Χρεοδουλοπαροικίας!
Το μένος που μας επιφυλάσσει το Τρίγωνο της Αμαρτίας (εργολάβοι-τραπεζίτες-ΜΜΕ), και το Μνημονιακό Τόξο που το εκφράζει πολιτικά, είναι τεράστιο, προβλέψιμο και, εν τέλει, ενισχυτικό για το εγχείρημά μας.
Κατανοούμε ότι η μνημονιακή «ρευστότητα» (από την τρόικα ή τις «αγορές» με την επιτήρηση της τρόικας) τους είναι απαραίτητη, καθώς αντλούν την εξουσία τους από αυτήν
Αναγνωρίζουμε ότι η Μνημονιακή διαδικασία στηρίζει τους μηχανισμούς της εξουσίας τους που οικοδομήθηκαν στην βάση της Χρεοδουλοπαροικίας μας
Καταλαβαίνουμε ότι νιώθουν την ανάγκη να δαιμονοποιούν την ΥΠΕΘΥΝΗ ΑΝΥΠΑΚΟΗ για να διασωθούν οι ίδιοι βουλιάζοντας την χώρα – σαν ανόητοι ιοί που σκοτώνουν τον οργανισμό στον οποίο ζουν
Βλέπουμε με συμπόνια την ψυχολογική ανάγκη των υποταγμένων να μισούν λυσσασμένα όσους δεν υποτάσσονται.
Για αυτό τον λόγο, στωϊκά και χωρίς πάθος, καλωσορίζουμε το μένος, το μίσος και την χλεύη τους, θεωρώντας τα οιωνούς που δείχνουν ότι είμαστε στον σωστό δρόμο
8 Π.χ. Κάποιοι στην ΝΔ, στο ΠΑΣΟΚ, ακόμα πλέον και στον ΣΥΡΙΖΑ, τις θεωρούν ως το μόνο «σοβαρό» αναπτυξιακό πρόγραμμα.
Άλλοι (π.χ. η πλειοψηφία όσων έχουν παραμείνει στην ΣΥΡΙΖΑ) τις χαρακτήρισαν «αναγκαίο κακό».
7.4ΕΜΕΙΣ ΔΕΝ ΜΕΝΟΥΜΕ ΕΥΡΩΠΗ.
ΕΙΜΑΣΤΕ Η ΠΡΟΟΔΕΥΤΙΚΗ ΕΥΡΩΠΗ!
Το ΜέΡΑ25, ως σαρξ εκ της σαρκός του αυθεντικά πανευρωπαϊκού, διεθνιστικού προοδευτικού κινήματος DiEM25, επισημαίνει τον άκρατο αντι-ευρωπαϊσμό όσων ταυτίζουν την Ευρώπη με την Ανίερη Συμμαχία (του βαθέως βορειο-ευρωπαϊκού Κατεστημένου και των ολιγαρχών του Νότου) που την καταστρέφει.
Οι δήθεν ευρωπαϊστές που φοβερίζουν τους έλληνες ότι η «Ευρώπη» θα τους τιμωρήσει αν τολμήσουν να εφαρμόσουν τις ΕΠΤΑ ΤΟΜΕΣ του ΜέΡΑ25 που απαιτεί ο κοινός νους, έχουν προφανώς πολύ κακή άποψη για την Ευρώπη!
Η Ευρώπη, για την οποία μάχεται το DiEM25, είναι ένα με εμάς και παλεύει εναντίον της Ανίερης Συμμαχίας που καταστρέφει την Ευρώπη σήμερα.
Το ΜέΡΑ25 δεν θα αποδεχθεί πολιτικές που καταδικάζουν τους έλληνες προς όφελος δήθεν ευρωπαϊκών συμφερόντων.
Ούτε όμως θα προτείνει ποτέ πολιτικές που στόχο έχουν να ωφελήσουν τους έλληνες εις βάρος άλλων λαών της Ευρώπης ή άλλων συνανθρώπων μας όπου κι αν ζουν, απ’ όπου κι αν προέρχονται.
Οι πολιτικές που προτείνουμε θα εναρμονίζονται πάντα με εκείνες που προτείνει το DiEM25 προς όφελος όλων των ευρωπαϊκών λαών ταυτόχρονα
– πολιτικές που θα επιτρέψουν στους έλληνες να αναπνεύσουν σε μια Ευρωπαϊκή Ένωση που ανακάμπτει ηθικά, και ως πηγή λύσεων, στα μάτια και στο νου των ευρωπαίων δημοκρατών.
Το ΜέΡΑ25, ως διεθνιστικό μέτωπο, βλέπει τα συμφέροντα του ελληνισμού ως πλήρως εναρμονισμένα με τις ανάγκες των κατατρεγμένων συνανθρώπων μας απ’ όλη την Υφήλιο.
(Π.χ. Δεν θα αποδεχθούμε ποτέ ευρωπαϊκές πολιτικές – όπως η σκανδαλώδης συμφωνία ΕΕ-Τουρκίας – που πλήττουν τον ανθρωπισμό της Ευρώπης και την ψυχή των ελλήνων.]
Πολλοί λένε ότι η αποδόμηση αυτής της αυταρχικής ΕΕ ίσως είναι η λύση.
Δεν είναι!
Όσο σαθρά κι αν είναι τα θεμέλια της ΕΕ, όσο κι αν θεμελιώθηκε ως καρτέλ βιομήχανων και τραπεζιτών, όσο αυταρχική κι αν είναι, η αποδόμησή της ΕΕ γιγαντώνει την μισαλλοδοξία, ενισχύει τον αποπληθωρισμό, και πριμοδοτεί τις πιο μισανθρωπικές πολιτικές δυνάμεις της ηπείρου μας.
Αυτός είναι ο λόγος που, σήμερα περισσότερο από ποτέ, απαιτείται από τους προοδευτικούς δημοκράτες να λειτουργούμε ως ριζοσπάστες ευρωπαϊστές.
Άλλοι επιμένουν ότι η αποδόμηση αυτής της αυταρχικής ΕΕ είναι αναπόφευκτη.
Μπορεί να έχουν δίκιο.
Η Ευρωπαϊκή Ένωση είτε θα εκδημοκρατιστεί είτε θα διαλυθεί.
Και στις δύο περιπτώσεις, η Ελλάδα πρέπει να πάψει να ασφυκτιά.
Οι έλληνες δημοκράτες θα αγωνιστούμε χέρι-χέρι με τους δημοκράτες της υπόλοιπης Ευρώπης, είτε η Ευρωπαϊκή Ένωση διαλυθεί είτε όχι.
Αυτό είναι το εγχείρημα στο οποίο συστρατεύεται το ΜέΡΑ25 επιλέγοντας την στρατηγική ΕΝΤΟΣ & ΕΝΑΝΤΙΟΝ: Εντός της ΕΕ. Εναντίον αυτής της ΕΕ!
7.5ΟΙ ΠΡΟΤΑΣΕΙΣ ΤΟΥ ΜέΡΑ25-DiEM25, ΚΑΙ ΤΗΣ «ΕΥΡΩΠΑΪΚΗΣ ΑΝΟΙΞΗΣ», ΓΙΑ ΤΗΝ ΥΠΕΡΒΑΣΗ ΤΗΣ ΚΡΙΣΗΣ ΤΟΥ ΕΥΡΩ ΚΑΙ ΤΟΝ ΕΚΔΗΜΟΚΡΑΤΙΣΜΟ ΤΗΣ ΕΥΡΩΠΗΣ
Οι προοδευτικοί, δημοκράτες ευρωπαϊστές πρέπει να απαντήσουν ένα απλό ερώτημα:Γιατί πεθαίνει η ευρωπαϊκή ιδέα;
Η απάντηση είναι ξεκάθαρη:Έλλειψη καλής ποιότητας θέσεων εργασίας για την πλειοψηφία των νέων, που τους ωθεί στην μετανάστευση ή στην αποδοχή μιας ζωής χωρίς προοπτική, και μια αίσθηση ότι (όπως ομολόγησε ευθαρσώς ο Σόιμπλε) η δημοκρατία δεν δύναται να αλλάξει τίποτα στην Ευρώπη.
Όποιος, λοιπόν, ενδιαφέρεται για την διάσωση της Ευρώπης από το κατεστημένο που την καταρρακώνει και την νέα Εθνικιστική Διεθνή που ποθεί την αποδόμησή της, καλείται να καταθέσει προτάσεις για την άμεση δημιουργία πολλών εκατομμυρίων θέσεων εργασίας (καλής ποιότητας) και για τον εκδημοκρατισμό της ΕΕ.
Το DiEM25, μέρος του οποίου είναι το ΜέΡΑ25, έχει καταθέσει τις προτάσεις μας υπό την μορφή της Νέας Συμφωνίας για την Ευρώπη η οποία, πλέον, αποτελεί το Μανιφέστο της ΕΥΡΩΠΑΪΚΗΣ ΑΝΟΙΞΗΣ – του ενιαίου, πανευρωπαϊκού μας ψηφοδελτίου με το οποίο το ΜέΡΑ25-DiEM25 θα συμμετάσχει στις ευρωεκλογές του Μαΐου 2019.
Εν συντομία, οι τρεις βασικές προτάσεις μας (ως ΜέΡΑ25-DiEM25-ΕΥΡΩΠΑΪΚΗ ΑΝΟΙΞΗ) έχουν ως εξής:Βραχυπρόθεσμα, επενδυτικό πανευρωπαϊκό πρόγραμμα ύψους 500 εκατομμυρίων ευρώ ετησίως για πέντε συναπτά χρόνια που θα επενδύονται στην Πράσινη Μετάβαση πανευρωπαϊκά (βλ. 3 πιο πάνω).
Τα χρήματα θα αντληθούν μέσω της Ευρωπαϊκής Τράπεζας Επενδύσεων (ΕΤΕπ) με την έκδοση των απαιτούμενων ομολόγων από την ΕΤΕπ ενώ, παράλληλα, η Ευρωπαϊκή Κεντρική Τράπεζα θα δηλώνει πως σε περίπτωση που τα επιτόκια (yields) αυτών των ομολόγων ξεπεράσουν ένα όριο, θα τα αγοράζει η ίδια έως ότου μειωθούν.
Τέλος, η διαχείριση των επενδυτικών αυτών κονδυλίων, και η επιλογή και διαχείριση των κατασκευαστικών και ενεργειακών projects, θα ανατεθεί σε νέο ευρωπαϊκό θεσμό με στόχο την επίβλεψη και την διαχείριση των έργων αυτών
Συμφωνία στο πλαίσιο του Ευρωπαϊκού Συμβουλίου να χρησιμοποιηθούν τα κέρδη του Ευρωπαϊκού Συστήματος Κεντρικών Τραπεζών ώστε να χρηματοδοτηθεί πανευρωπαϊκό πρόγραμμα καταπολέμησης της φτώχειας
Εκκίνηση συνταγματικών συνελεύσεων σε όλη την Ευρώπη, αρχικά στις περιφέρειες, κατόπιν στις πρωτεύουσες και εν τέλει στις Βρυξέλλες όπου θα κατασταλάξουν όλες οι προτάσεις των ευρωπαίων πολιτών ως προς το περιεχόμενο και τις διατάξεις που θα ήθελαν να περιέχει ένα Δημοκρατικό Ευρωπαϊκό Σύνταγμα της Δημοκρατικής Ομοσπονδίας
που είναι η μόνη εναλλακτική στην επίπονη αποδόμηση της σημερινής ολιγαρχικής, βαθιά αντιδημοκρατικής ΕΕ.
8.Η Ελλάδα στον Κόσμο
Οι σχέσεις της Ελλάδας με τον κόσμο ήταν, από την αρχαιότητα, κομβικής σημασίας στην ανάπτυξη του ελληνισμού και την καταξίωσή του ως παγκόσμια δύναμη πολιτισμού.
Ο ελληνισμός δυνάμωνε κάθε φορά που ερχόταν σε διάλογο και ανταλλαγές (πολιτιστικές, πληθυσμιακές, εμπορικές κλπ.) με άλλους λαούς και πολιτισμούς.
Η πολιτική του ΜέΡΑ25 όσον αφορά την θέση της Ελλάδας στον Κόσμο λαμβάνει υπ’ όψη αυτή την παράδοση και κινείται στους άξονες της Ιδρυτικής μας Διακήρυξης η οποία, μεταξύ άλλων, αναφέρει το όραμά μας για μια Ελλάδα και μια Ευρώπη:
● Ειρηνική, που αποκλιμακώνει τις εντάσεις, προβάλει τον κοινό πολιτισμό ως γεωπολιτικό εργαλείο επίλυσης διαφορών, και λειτουργεί ως ανάχωμα απέναντι στις δυνάμεις αποσταθεροποίησης, στις τάσεις επεκτατισμού, σε κάθε είδος αλυτρωτισμού επί ευρωπαϊκού εδάφους, καθώς και στις σειρήνες των μιλιταριστικών «λύσεων»
● Ανοικτή, επειδή ξέρει ότι τα τείχη, τα συρματοπλέγματα και οι φράκτες στα σύνορα δεν ταιριάζουν σε περήφανους λαούς με αυτοπεποίθηση και αξιοπρέπεια
● Κοινωνική, που αναγνωρίζει ότι ο πολιτισμός μιας κοινωνίας αντανακλάται στον τρόπο που αντιμετωπίζει τα πιο αδύναμα μέλη της, τον «άλλο», τον «διαφορετικό»
● Οικολογική, που θέτει ως στόχο της εξωτερικής της πολιτικής τον σεβασμό στα οικοσυστήματα του πλανήτη, την προστασία της βιοποικιλότητας, και την παγκόσμια μετάβαση σε πράσινες μορφές ενέργειας, μεταφορών και παραγωγής
● Αποκεντρωμένη & Πλουραλιστική – μια Ελλάδα και μια Ευρώπη των περιφερειών, των εθνοτήτων, των διαφορετικών φιλοσοφικών πεποιθήσεων, των διαφορετικών γλωσσών και πολιτισμών, του αυτο-προσδιορισμού ατόμων και ομάδων
8.1ΔΥΟ ΒΑΣΙΚΕΣ ΑΡΧΕΣ ΕΞΩΤΕΡΙΚΗΣ ΠΟΛΙΤΙΚΗΣ
Οι δύο βασικές αρχές του ΜέΡΑ25 στον τομέα της εξωτερικής πολιτικής είναι ότι:Ποτέ δεν ταυτίζουμε κυβερνήσεις με λαούς
και πάντοτε αντιμετωπίζουμε κυβερνήσεις απολυταρχικές και επιθετικές μέσω επίθεσης φιλίας προς τους λαούς,
προσπαθώντας παράλληλα να ενδυναμώσουμε τα δημοκρατικά, προοδευτικά κινήματα των χωρών αυτών,
αποδυναμώνοντας παράλληλα τα καθεστώτα και τις κυβερνήσεις που απειλούν τόσο τους λαούς αυτούς όσο και την Ελλάδα.
Αναγνωρίζουμε το δικαίωμα της αυτοδιάθεσης και του αυτοπροσδιορισμού σε όλες τις κοινότητες και κρατικές οντότητες, πανευρωπαϊκά,
διαχωρίζοντας αυτό το δικαίωμα από κάθε είδους αλυτρωτισμό που διακινδυνεύει την Ειρήνη και τις σχέσεις καλής γειτονίας – και τον οποίο αλυτρωτισμό στηλιτεύουμε.
8.2ΕΛΛΗΝΟΤΟΥΡΚΙΚΕΣ ΣΧΕΣΕΙΣ ΚΑΙ ΣΧΕΣΕΙΣ ΣΤΗΝ ΕΥΡΥΤΕΡΗ ΠΕΡΙΟΧΗ ΤΗΣ ΑΝΑΤΟΛΙΚΗΣ ΜΕΣΟΓΕΙΟΥ
Τα τουρκικά καθεστώτα δημιουργούν τεχνητές εντάσεις ως αντιπερισπασμό στα εσωτερικά τους προβλήματα.
Το αυταρχικό καθεστώς Ερντογάν δεν απέφυγε την ίδια οδό.
Οφείλουμε να επιδείξουμε ψυχραιμία και σύνεση χωρίς να ταΐζουμε το εθνικιστικό αφήγημα του τουρκικού καθεστώτος το οποίο εγκλωβίζει μεγάλες μάζες του τουρκικού λαού εις βάρος του τουρκικού λαού και, βέβαια, εις βάρος της χώρας μας.
Υπό αυτό το πρίσμα, κάθε αντι-τουρκική κορώνα από ελληνικές πηγές (κυβερνητικές ή μη) αποτελούν θείον δώρον για το τουρκικό καθεστώς που τις χρησιμοποιεί για να εγκλωβίζει ακόμα πιο σφικτά μερίδες του τουρκικού λαού.
Θέση του ΜέΡΑ25 είναι πως ό,τι καθιστά δύσκολη την δράση των τούρκων δημοκρατών ζημιώνει την Ελλάδα.
Κι ό,τι διευκολύνει την δράση των τούρκων δημοκρατών ωφελεί την Ελλάδα.
Υπό αυτό το πρίσμα, η εκ προοιμίου απόρριψη από την ελληνική πλευρά προτάσεων συνεργασίας με την Τουρκία που θα ωφελούσε τον τουρκικό λαό αποτελεί μεγάλο δώρο για τον Ερντογάν και το Βαθύ Τουρκικό Κράτος.
Παραδείγματος χάριν, η συμφωνία για συνεκμετάλλευσης των υδρογονανθράκων της Ανατολικής Μεσογείου με το Ισραήλ (την ώρα μάλιστα της σφαγής και της αργόσυρτης εθνοκάθαρσης των Παλαιστινίων στα Κατεχόμενα) αποκλείοντας την Τουρκία
δίνει το δικαίωμα στον Ερντογάν να παρουσιάζει την Ελλάδα στον τουρκικό λαό ως εχθρό του, ενισχύοντας έτσι την ένταση στο Αιγαίο.
Το ΜέΡΑ25 σημειώνει πως στην περιοχή της Ανατολικής Μεσογείου οι εντάσεις αυξάνονται επικίνδυνα, κι όχι μόνο λόγω της γνωστής τακτικής της Τουρκίας.
Η κυβέρνηση Τραμπ βάζει στόχο την κατάρρευση του Ιρανικού καθεστώτος την ώρα που, δυστυχώς, τα μόνα κράτη τα οποία παραμένουν εν λειτουργία και διατηρούν τη δυνατότητα να παρεμβαίνουν στην περιοχή (ιδίως μετά την κατάρρευση της πάλαι ποτέ υπολογίσιμης Αιγύπτου) είναι το Ιράν και η Τουρκία.
Το ΜέΡΑ25 θεωρεί παράλογο κι επικίνδυνο το δέσιμο της χώρας στο άρμα του Ισραήλ και των αμερικανικών πολυεθνικών εταιρειών πετρελαίου, αφήνοντας παράλληλα την Τουρκία, και άλλες χώρες της Ανατολικής Μεσογείου έξω από τις συμφωνίες συνεκμετάλλευσης στα ανοικτά της Μεσογείου
– κάτι που πυροδοτεί την ένταση και μειώνει τα διεθνή ερείσματά μας όσον αφορά τα ζητήματα της υφαλοκρηπίδας στο Αιγαίο και το Κυπριακό.
Επί πλέον, το ΜέΡΑ25 κρίνει ότι, ακόμα κι αν υπάρχουν ικανά κοιτάσματα πετρελαίου και φυσικού αερίου στην Ανατολική Μεσόγειο, η εξόρυξή τους θα ζημιώσει την Ελλάδα πολλαπλώς:
(α) θα μεγιστοποιήσει τις εντάσεις στην περιοχή,
(β) θα δημιουργήσει πεδίον δόξης λαμπρόν για την ελληνική και ξένη ολιγαρχία που θα φροντίσει να διακρατήσει την μερίδα του λέοντος (απ’ ότι δεν αρπάξουν οι αμερικανικές πολυεθνικές),
(γ) θα ανοίξει την όρεξη στους δανειστές οι οποίοι θα απαιτήσουν την άμεση «αποπληρωμή» των δανείων τους, και
(δ) θα έχει δεινές επιπτώσεις στο περιβάλλον και στην καθυστέρηση της απεξάρτησής μας από τα ορυκτά καύσιμα – μια απεξάρτηση που αποτελεί ακρογωνιαίο λίθο του προγράμματος Πράσινης Μετάβασης του ΜέΡΑ25 (βλ. 3.1 πιο πάνω).
Με αυτό το σκεπτικό:Το ΜέΡΑ25 τίθεται κατά της εξόρυξης και συνεκμετάλλευσης υδρογονανθράκων στην Ανατολική Μεσόγειο, στο Αιγαίο, στο Κρητικό ή στο Ιόνιο Πέλαγος.
Το μέλλον απαιτεί άμεσο τερματισμό της εξάρτησης από ορυκτά καύσιμα ενώ η συνεκμετάλλευση υδρογονανθράκων με προβληματικά καθεστώτα θα αύξανε τις γεωπολιτικές εντάσεις στην περιοχή, εις βάρος των εθνικών μας συμφερόντων.
Το ΜέΡΑ25 προσανατολίζεται στην ανάπτυξη μέσα από πράσινες τεχνολογίες και καινοτομίες στον τομέα των σύγχρονων τεχνολογιών σε συνεργασία με όλους τους λαούς της περιοχής.
8.3ΚΥΠΡΙΑΚΟ
Το ΜέΡΑ25 θεωρεί βασική προϋπόθεση για την κατάργηση του τελευταίου Τείχους στην Ευρώπη την αποχώρηση του τουρκικού στρατού και της Βρετανικής βάσης από το νησί.
Η Κύπρος πρέπει, επί τέλους, να αποδοθεί στους Κύπριους – ελληνικής, τουρκικής, αρμένικης κλπ εθνικής και πολιτιστικής ταυτότητας.
Το ΜέΡΑ25 σημειώνει ότι τρεις είναι οι παράγοντες που σταματούν την επίλυση του Κυπριακού:
(1) Το Τουρκικό Βαθύ Κράτος.
(2) Οι ιμπεριαλιστικές βλέψεις ΗΠΑ και Βρετανίας που συντηρούν την διαίρεση ώστε να παραμένουν επικυρίαρχοι.
(3) Η εκτεταμένη αίσθηση ανωτερότητας μιας ισχυρής μειοψηφίας ελληνοκυπρίων που, ενδόμυχα, δεν θέλουν πραγματικά να μοιραστούν την εξουσία με τουρκοκύπριους.
Το ΜέΡΑ25 τάσσεται υπέρ της ομοσπονδοποίησης στη βάση της πολιτικής ένωσης ελληνοκυπρίων και τουρκοκυπρίων, με κοινά ψηφοδέλτια που θα απαρτίζονται από μέλη και των δύο κοινοτήτων με κοινή πολιτική/ιδεολογική αντίληψη.
Κάτι τέτοιο θα βοηθούσε τις δύο κοινότητες να ενωθούν σε πολιτικό επίπεδο, πέρα και πάνω από τις εθνικές και θρησκευτικές τους διαφορές.
8.4ΜΑΚΕΔΟΝΙΚΟ
Το ΜέΡΑ25 σημειώνει τα εξής:Η αρχαία Μακεδονία, προφανώς, ήταν απολύτως και αποκλειστικά ελληνική – όσο ελληνικές ήταν κι η Σπάρτη, η Θήβα, η Αθήνα, η Έφεσος
Η γεωγραφική περιοχή της αρχαίας Μακεδονίας δεν είναι σήμερα αμιγώς ελληνική, αλλά μοιράζεται μεταξύ τουλάχιστον τριών κρατών (με το μεγαλύτερο μέρος να ανήκει στην Ελλάδα)
Για αιώνες τώρα, από Βυζαντινών και Οθωμανικών χρόνων, σλαβόφωνοι κάτοικοι της Αρχαίας Μακεδονίας αυτοπροσδιορίζονταν ως Μακεδόνες.
(Η μεγάλη πλειοψηφία τους σήμερα κατοικεί στην ΠΓΔΜ.)
Το 40% περίπου των κατοίκων της ΠΓΔΜ έχουν Αλβανική εθνική και πολιτιστική ταυτότητα, και δεν ομιλούν την σλαβική διάλεκτο της πλειοψηφίας
Το μόνο που σταμάτησε, και σταματά, έναν γενικευμένο εμφύλιο πόλεμο εντός της ΠΓΔΜ, ο οποίος θα ήταν επικίνδυνος και για την Ελλάδα, είναι η ιδέα πως αλβανόφωνοι και σλαβόφωνοι έχουν κοινή την μακεδονική ταυτότητα
Το δικαίωμα στον αυτο-προσδιορισμό ως «Μακεδόνας» ή «Μακεδονικό» δεν μεταφράζεται σε δικαίωμα να ταυτιστεί ένα κράτος που βρίσκεται σε μικρό μέρος της Αρχαίας Μακεδονίας (η ΠΓΔΜ) με την ευρύτερη Μακεδονία μονοπωλώντας ένα όνομα που είναι ελληνικό
Το δικαίωμα στον αυτοπροσδιορισμό «Μακεδόνας» είναι δεδομένο για όσους ζουν στην γεωγραφική περιοχή της Αρχαίας Μακεδονίας αλλά ο αλυτρωτισμός (που οδηγεί στον επεκτατισμό) είναι καταδικαστέος απ’ όπου και να έρχεται.
Το ΜέΡΑ25 χαιρετίζει ως συμφέρουσα για όλους τους λαούς της περιοχής, συμπεριλαμβανομένου και του ελληνικού, την σύνθετη ονομασία Δημοκρατία Βόρειας Μακεδονίας καλώντας την ηγεσία της να εγκαταλείψει άμεσα κάθε προσπάθεια μονοπώλησης της έννοιας της Μακεδονίας και κάθε μορφή αλυτρωτισμού και υστερικού, εθνικιστικού αφηγήματος.
Παράλληλα, το ΜέΡΑ25 θα σταθεί εμπόδιο στα αντίστοιχα υστερικά εθνικιστικά αφηγήματα στην Ελλάδα τα οποία διχάζουν τον λαό μας και δεν του επιτρέπουν να συμμαχήσει με τον λαό της ΠΓΔΜ, παρά το γεγονός ότι τα συμφέροντά μας είναι κοινά.
8.5ΑΜΥΝΤΙΚΕΣ ΔΑΠΑΝΕΣ
Στην περιοχή που βρισκόμαστε, η άμυνα της χώρας αποτελεί θέμα ζωτικής σημασίας.
Όμως, εξ ίσου ζωτικής σημασίας είναι η άμυνα της χώρας από την Χρεοδουλοπαροικία που την απειλεί με ερημοποίηση και η οποία δεν επιτρέπει την διατήρηση της ετήσιας δαπάνης του 2% του ΑΕΠ για την άμυνα.
Το ύψος των αμυντικών δαπανών θα πρέπει να προσδιορίζεται από παραμέτρους όπως το επιδιωκόμενο αποτέλεσμα, οι επικρατούσες γεωπολιτικές συνθήκες τη συγκεκριμένη χρονική περίοδο, και βέβαια η οικονομική δυνατότητα της χώρας.
Με σκοπό τη μείωση της δαπάνης που προορίζεται για την άμυνα, θα πρέπει να ενισχυθεί ο ρόλος του Ευρωπαϊκού Οργανισμού Άμυνας και λοιπών δομών, με στόχο την ανακούφιση των Π/Υ των κρατών μελών.
Επίσης η δημιουργία κοινής πολιτικής άμυνας για τα κράτη της ΕΕ, με αντίστοιχη πρόβλεψη για την εφαρμογή της.
Το ΜέΡΑ25 προτείνει την υπεύθυνη κυβερνητική ανυπακοή, δηλαδή την έξυπνη χρήση του βέτο μας σε ΕΕ και στο ΝΑΤΟ, όσο οι «μεγάλες δυνάμεις» αρνούνται να εγγυηθούν τα σύνορα της χώρας.
8.6ΣΤΡΑΤΙΩΤΙΚΗ ΘΗΤΕΙΑ
Από την σκοπιά της αμυντικής ικανότητας της χώρας, και γενικότερα την χρήση ανθρώπινων και υλικών πόρων, η υποχρεωτική στρατιωτική θητεία στερείται λογικής.
Αυτός είναι, άλλωστε, ο λόγος που η υποχρεωτική στρατιωτική θητεία έχει καταργηθεί σε όλες σχεδόν τις προηγμένες χώρες.
Ήρθε η ώρα να καταργηθεί και στην Ελλάδα έτσι ώστε οι αξιωματικοί να πάψουν να λειτουργούν ως παιδονόμοι φαντάρων που υπηρετούν αντίθετα στην θέλησή τους και οι ένοπλες δυνάμεις να επικεντρωθούν σε μικρότερες επίλεκτες αλλά κατά πολύ αποτελεσματικότερες μονάδες άμυνας και κρούσης.
Το ΜέΡΑ25 θα καταργήσει την υποχρεωτική θητεία, δημιουργώντας παράλληλα ελκυστικές για νέους και νέες θέσεις εργασίας και εκπαίδευσης στις ένοπλες δυνάμεις ώστε να υπερκαλυφθούν οι ποσοτικές απώλειες με ποιοτικές βελτιώσεις
8.7ΜΕΤΑΝΑΣΤΕΣ ΣΤΗΝ ΕΛΛΑΔΑ
Το ΜέΡΑ25 σημειώνει ότι:Ο διαχωρισμός μεταναστών-προσφύγων είναι ξεπερασμένος και απαράδεκτος για πολιτισμένες χώρες, ιδίως όταν έχουν την δική μας αρχαία παράδοση της φιλοξενίας:
Όταν συνάνθρωποί μας επιλέγουν να διακινδυνεύσουν την ζωή τους και την ζωή των αγαπημένων τους, υπό συνθήκες οικτρές, ώστε να φτάσουν στα παράλιά μας, δεν έχει καμία σημασία αν το κίνητρό τους ήταν ο φόβος μιας σφαίρας ή ο τρόμος ότι το παιδί τους θα πέθαινε από την πείνα
Η συμφωνία ΕΕ-Τουρκίας αποτελεί το ίδιο το πρόβλημα του προσφυγικού και όχι τη λύση του.
Αποτρέπει στους πολιτικούς πρόσφυγες και τους ανθρώπους με μεγάλες ανάγκες να καταγράφονται ως τέτοιοι και τοποθετεί γραφειοκρατικά εμπόδια στους ίδιους και στους αρωγούς αυτών των ανθρώπων, διατηρώντας τους πρόσφυγες, τις οργανώσεις που δραστηριοποιούνται για αυτούς και τις τοπικές κοινωνίες στην αβεβαιότητα, μην επιτρέποντάς τους τον σχεδιασμό της ένταξης ή μη των ανθρώπων αυτών
Η ελληνική κοινωνία αντέδρασε στο ανθρωπιστικό δράμα των τελευταίων ετών με συνδυασμό απίστευτης αλληλεγγύης υπέρ των προσφύγων, απόγνωσης των τοπικών κοινωνιών,
και μια μικρή μερίδα που άδραξαν την ευκαιρία να αποκτήσουν εξουσία και φωνή μέσα από την καλλιέργεια ξενοφοβίας και ρατσισμού
Από τη μία μεριά έχουμε την προσχεδιασμένη εξαθλίωση αυτών των ανθρώπων ως μέσο αποτροπής νέων αφίξεων
και από την άλλη έχουμε μια εγκαθιδρυμένη έλλειψη αλληλεγγύης απέναντι στους κατοίκους της Λέσβου, της Χίου, των νησιών που δέχονται τις προσφυγικές ροές, τα οποία έχουν μετατραπεί σε νησιά φυλακές
Μια χώρα όπως η Ελλάδα, που έχει ζήσει στο πετσί των πολιτών της την προσφυγιά, την μετανάστευση και την περηφάνια για την Διασπορά μας, έχει υποχρέωση να δημιουργήσει δυνατότητες άμεσης, πραγματικής ένταξης για τους μετανάστες που ζουν εδώ.
Το ΜέΡΑ25 θα δημιουργήσει πανελλήνιο δίκτυο αλληλεγγύης υπέρ των προσφύγων, με τη δημιουργία πολλών, μικρών, ανθρώπινων υποδομών σε όλη την επικράτεια
για την αξιοπρεπή φιλοξενία και διαβίωση των προσφύγων, για την σωστή υποδοχή αυτών των δεκάδων χιλιάδων ανθρώπων που σήμερα ζητούν άσυλο,
δίνοντας παράλληλα ανάσες στα νησιά του Αιγαίου που οι κυβερνητικές και ευρωπαϊκές πολιτικές έχουν μετατρέψει σε στρατόπεδα συγκέντρωσης ψυχών.
Το ΜέΡΑ25 θα θεσμοθετήσει Συμβουλευτική Συνέλευση Μεταναστών (ΣΣΜ) που θα εκλέγουν οι ίδιοι οι μετανάστες με σκοπό την δική τους, οργανωμένη έκφραση – με δημοκρατικές διαδικασίες για τις οποίες θα μεριμνά το ελληνικό κράτος.
Κυβέρνηση, Αντιπολίτευση και λοιποί θεσμοί δεν θα δύνανται πλέον να αντιμετωπίζουν τους μετανάστες ως μια άμορφη, άβουλη ανθρώπινη μάζα της οποίας οι απόψεις δεν καταγράφονται και δεν έχουν καμία δυνατότητα παρέμβασης στις αποφάσεις και πολιτικές που καταδυναστεύουν τόσες ζωές.
Το ΜέΡΑ25 θα νομοθετήσει την παροχή μόνιμης άδειας εργασίας/παραμονής σε όποιον έχει κλείσει διετία στην χώρα ως εργαζόμενος, σε όποιον έχει κλείσει δεκαετία χωρίς να εργάζεται, σε όλα τα παιδιά που έχουν γεννηθεί στην χώρα από τις πιο πάνω ομάδες, και την εντός διετίας έναρξη της διαδικασίας παροχής υπηκοότητας για όσους έχουν μόνιμη άδειας εργασίας/παραμονής.
Το ΜέΡΑ25 θα αποσύρει την χώρα από την απαράδεκτη και παράνομη σύμφωνα με το διεθνές δίκαιο Συμφωνία ΕΕ-Τουρκίας,
θα ασκεί βέτο σε κάθε αντίστοιχη απόφαση,
ενώ θα εναντιώνεται σε κάθε μιλιταριστική «λύση» (π.χ. βομβαρδισμός της Συρίας) που αναπαράγει το προσφυγικό πρόβλημα.
8.8ΔΙΑΣΠΟΡΑ
Η Ελλάδα έχει διώξει πολλές φορές στην Ιστορία μας τα παιδιά της, ωθώντας τα στην μετανάστευση.
Σήμερα, μετά από κάποιες δεκαετίες που είχαμε πιστέψει ότι αυτή η ροή σταμάτησε, το καθεστώς Χρεοδουλοπαροικίας διώχνει ορδές νέων στο εξωτερικό συνεισφέροντας στην ερημοποίηση της χώρας.
Το ελάχιστο που πρέπει να κάνει η πατρίδα προς αυτούς τους ανθρώπους είναι να τους εξασφαλίσει πολιτικά δικαιώματα.
Το ΜέΡΑ25 θα νομοθετήσει ώστε οι πενήντα βουλευτικές έδρες που σήμερα δίνονται ως «μπόνους» στο πρώτο κόμμα να αποδοθούν σε μια νέα Εκλογική Περιφέρεια Διασποράς.
Αυτές οι πενήντα έδρες θα κατανεμηθούν στις εξής υπο-περιφέρειες ανάλογα με το ποσοστό των ελλήνων πολιτών με δικαίωμα ψήφου που διαμένουν σε αυτές: Δυτική Ευρώπη, Ανατολική Ευρώπη, Βόρεια Αμερική, Νότια Αμερική, Αυστραλία-Νέα Ζηλανδία, Ασία, Αφρική
8.9ΣΧΕΣΕΙΣ ΤΗΣ ΕΛΛΑΔΑΣ ΜΕ ΤΟΝ ΥΠΟΛΟΙΠΟ ΚΟΣΜΟ
Η Ελλάδα οφείλει να έχει μια πολύ-πολική εξωτερική πολιτική.
Ως αναπόσπαστο μέρος της Ευρώπης, η Ελλάδα πρέπει να δημιουργήσει σχέσεις πολιτιστικές, οικολογικές, εμπορικές/επιχειρηματικές με όλες τους λαούς του πλανήτη στην βάση του διεθνισμού
– του μόνου αντίδοτου τόσο της παγκοσμιοποίησης όσο και της απομόνωσης.
9.Επίλογος: Αξιοπρέπεια και ευημερία πάνε μαζί!
Οι έλληνες σήμερα ζούμε σ’ ένα ιδιότυπο καθεστώς Χρεοδουλοπαροικίας
που οι μόνοι ωφελημένοι είναι η παρασιτική, παρεοκρατική εγχώρια ολιγαρχία που ταυτίζεται με και εξαρτάται από τους δανειστές,
εκμεταλλεύεται στο έπακρο την τροϊκανή διαδικασία και, έτσι,
διατηρεί την εξουσία της επί ενός λαού τον οποίο λοιδορεί στην βάση των νέων δανείων που τον χρεώνει.
Τα κόμματα «εξουσίας» της Δεξιάς και της Αριστεράς, στον βωμό του συμβιβασμού τους με το νέο καθεστώς, θυσίασαν τις ίδιες τους τις αρχές:
Τόσο ο νεοφιλελευθερισμός-συντηρητισμός της Νέας Δημοκρατίας όσο και ο Μαρξισμός-με-Κεϋνσιανά στοιχεία του ΣΥΡΙΖΑ εξευτελίστηκαν στην πορεία συμβάδισης τους με την τρόικα εσωτερικού και εξωτερικού.
Στο ΜέΡΑ25 συναντιόμαστε από διαφορετικές αφετηρίες, ως ευρεία συμμαχία δημοκρατών της Μαρξιστικής Αριστεράς, της Οικολογίας, του Φιλελευθερισμού, του Φεμινισμού
– με θεμέλιο λίθο την κοινή μας απόφαση να βάλουμε τέλος στην Χρεοδουλοπαροικία, καθώς και στο ιδιότυπο καθεστώς που την αναπαράγει.
Η Ιστορία διδάσκει ότι οι καλύτερες στιγμές του ελληνισμού έρχονται στο ζενίθ μεγάλων κρίσεων
– εκείνη ακριβώς την στιγμή που, αν και τα πάντα φαίνονται ολόμαυρα και σκοτεινά, οι έλληνες βρίσκουν το κουράγιο να απορρίψουν τον φόβο της ήττας, να νεκραναστήσουν την ελπίδα, και να αγκαλιάσουν την υπεύθυνη ανυπακοή απέναντι σε εκείνα που τους εγκλωβίζουν.
Με αυτή την σκέψη στον νου και το ρεαλιστικό, αλλά και καινοτόμο, Εκλογικό Πρόγραμμα του ΜέΡΑ25 στο χέρι, θα δώσουμε τον προεκλογικό αγώνα εναντίον του μόνου αντιπάλου που αναγνωρίζουμε:την απογοήτευση που καθηλώνει πολιτικοποιημένους πολίτες στον καναπέ, στην ιδιώτευση.
ΠΙΝΑΚΑΣ ΠΕΡΙΕΧΟΜΕΝΩΝ1.Εισαγωγή: Για την επιστροφή της Προοπτικής και της Αξιοπρέπειας2.Απόδραση από την Χρεοδουλοπαροικία: Οικονομικές, θεσμικές και κοινωνικές τομές2.1Οι 7 Τομές2.2Πάντα με τους αδύναμους: Πάταξη της Ανθρωπιστικής Κρίσης, Εργασιακά, Ασφαλιστικό3.Πράσινη Μετάβαση3.1Ενέργεια3.2Μεταφορές3.3Βιομηχανία-Βιοτεχνία3.4Διαχείριση απορριμμάτων3.5Τουρισμός3.6Γεωργία, Κτηνοτροφία, Δασοκομεία, Αλιεία Ενέργεια3.7Υδάτινοι Πόροι3.8Ανθρωπογενές & Φυσικό Περιβάλλον3.9Δικαιώματα Ζώων4.Παιδεία-Πολιτισμός-ΜΜΕ5.Υγεία6.Από την Ολιγαρχία στην Δημοκρατία6.1Θεσμοθέτηση συμμετοχικών εθνικών, περιφερειακών και τοπικών συμβουλίων αποτελούμενων από κληρωτά και εκλεγμένα μέλη6.2Ανάκτηση λαϊκής κυριαρχίας επί δομών του κρατικού μηχανισμού6.3Συνταγματικές Αναθεωρήσεις6.4Τοπική Αυτοδιοίκηση6.5Βουλευτική & Μεγαλο-επιχειρηματική Ασυλία-Δικαστικό σύστημα6.6Ανθρώπινα δικαιώματα7.Η Ελλάδα στην Ευρώπη7.1Το 2015 δεν θα επαναληφθεί!7.2Η θέση μας για το ευρώ7.3Το αφήγημα-προπαγάνδα του Μνημονιακού Τόξου7.4Εμείς δεν μένουμε Ευρώπη. Είμαστε η προοδευτική Ευρώπη!7.5Οι προτάσεις του ΜέΡΑ25-DiEM25 για την υπέρβαση της κρίσης του ευρώ και τον εκδημοκρατισμό της Ευρώπης8.Η Ελλάδα στον Κόσμο8.1Δύο βασικές αρχές εξωτερικής πολιτικής8.2Ελληνοτουρκικές σχέσεις και σχέσεις στην ευρύτερη περιοχή της Ανατολικής Μεσογείου – 8.3 Κυπριακό8.4Μακεδονικό8.5Αμυντικές Δαπάνες8.6Στρατιωτική Θητεία8.7Μετανάστες στην Ελλάδα8.8Διασπορά8.9Σχέσεις της Ελλάδας με τον υπόλοιπο κόσμο9.Επίλογος: Αξιοπρέπεια και ευημερία πάνε μαζί!
