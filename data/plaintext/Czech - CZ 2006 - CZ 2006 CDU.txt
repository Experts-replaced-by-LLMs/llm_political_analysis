Hospodářský program
Strategie v oblasti hospodářské politiky
Strategie  v  oblasti  hospodářské  politiky  je  jednou  z  programových  priorit  křesťanských  demokratů.
Prosazujeme principy sociálně-tržního hospodářství,  na kterých vznikl blahobyt a soudržnost západní Evropy.
Podpora dlouhodobě udržitelného hospodářského růstu,
kvality života, zejména s ohledem na zvyšování životní úrovně a
podporu rodin s dětmi, patří mezi naše základní  politické cíle.
Usilujeme o to, aby jednotlivá opatření a způsob jejich zavedení přiblížily Českou republiku úrovni  hospodářsky nejvyspělejších zemí,
posílily konkurenceschopnost v rámci postupujícího procesu globalizace,
maximalizovaly výhody našeho členství v EU a
ve svých důsledcích vedly ke zvýšení životní úrovně obyvatel ČR.
Křesťanští demokraté vnímají hospodářskou politiku jako nástroj zvýšení kvality života obyvatel,  a nikoli jako nástroj získání či udržení moci.
Dobrá hospodářská politika je přínosem pro celou společnost.
Protože všichni občané nesou důsledky vládní hospodářské politiky (v celkové kvalitě života, v životní úrovni, výši daní, které odvádí...) stejně jako svých osobních ekonomických rozhodnutí, je nutné, aby hospodářská politika jednotlivých politických stran byla jasná, bez planých slibů, realistická a srozumitelná.
Křesťanští demokraté podporují úsilí o růst obecného bohatství, soukromého vlastnictví a soukromé-ho zisku, současně však odmítají samoúčelné hromadění bohatství.
Jsme přesvědčeni, že vláda by neměla potlačovat ty, kteří sledují svůj vlastní zájem, ale měla by vytvářet takové podmínky, aby úsilí o maximalizaci osobního užitku vedlo k růstu bohatství celé společnosti.
Jsme si vědomi, že takovýto růst není samozřejmý.
Hospodářství je k větší prosperitě podněcováno především individuální motivací, vynalézavostí a inovačním přínosem jednotlivců.
Naše politika vede občany k vědomí odpovědnosti plynoucí z vlastnictví, a to odpovědnosti svobodných jedinců, a
nikoli odpovědnosti vlády či momentálně vládnoucí politické reprezentace.
Vláda musí občanům vytvářet podmínky pro to, aby mohli plně rozvíjet svou osobní iniciativu.
Základními determinanty dlouhodobě udržitelného hospodářského růstu jsou:
1.  Lidské zdroje •  vzdělání •  politika zaměstnanosti •  motivace k práci 2.  Finanční zdroje •  vládní rozpočtová politika 3.  Role vlády – podpora vyšší konkurenceschopnosti a produktivity •  řešení tržních distorzí (nespravedlností), regulací, resp. deregulací •  dokončení budování společného trhu EU •  daňová politika 4.  Sociální smír •  sociální péče •  reforma důchodového systému •  reforma zdravotnictví
1. Lidské zdroje
Nejlepší investicí je investice do lidského kapitálu
Klíčová role vzdělání spočívá v tom, že se nachází v průsečíku mezi rozvojem osobnosti, hospodářskou konkurenceschopností a sociálním pokrokem.
Proto vytvoříme takový systém financování školství a vědy, který umožní skutečně široké vrstvě obyvatelstva získat vzdělání a celoživotně si je rozvíjet tak, aby odpovídalo požadavkům pracovního trhu.
To je občanům za stávajícího způsobu financování vysokého školství upíráno.
Změníme také vztah mezi vysokou školou a studenty, aby studenti byli „zákazníky“ vzdělávacího systému, a nikoli prosebníky.
Jedinou cestu spatřujeme v převedení významné části z dnešních neadresných dotací do vzdělávacího systému přímo studentům.
Uvažované přímé platby školného na vysokých školách musí být doprovázeny systémem půjček a stipendií tak, aby žádný občan nebyl připraven o možnost získat vzdělání, ať již v ČR nebo v zahraničí.
Budeme také podporovat vznik elitních vysokých škol a
vyšší počet našich studentů na elitních světových školách.
V rámci stávajícího vzdělávacího systému zvýší úroveň našich vzdělávacích a školících systémů:
vyučování informačních a komunikačních technologií již na prvním stupni základního školství
výuka minimálně dvou světových jazyků, přičemž výuka angličtiny již od třetí třídy základní školy
rozvoj podnikatelského ducha již od prvního stupně základní školy pomocí výuky základů podnikání
zavedení systému školného na VŠ spolu se systémem stipendií a půjček
podpora celoživotního vzdělávání a zvyšování pracovní flexibility jednotlivců
V rámci mezinárodních vzdělávacích systémů propojí naše a zahraniční systémy:
vzájemné uznávání dosažených stupňů vzdělání v rámci EU a USA
možnost zahraničního studia na elitních školách studentům z ČR podporovaná průhledným systémem státních stipendií
finanční podpora účasti českých studentů na vzdělávacích programech EU (Sokrates, Tempus, Erasmus, Leonardo da Vinci...)
Nezaměstnanost – příčiny a důsledky
Odstranění nadměrné nezaměstnanosti je zároveň s podporou rodiny druhým nejdůležitějším cílem ekonomické části programu křesťanských demokratů.
Dnešní míra nezaměstnanosti je v ČR nepřiměřeně vysoká.
Silně nás znepokojuje vysoký podíl nezaměstnaných mladých lidí a vysoký podíl dlouhodobě nezaměstnaných, zvláště občanů ve věku nad 50 let.
Taková míra nezaměstnanosti je způsobena především množstvím vládních intervencí, které na trhu ztěžují či zamezují vyrovnání nabídky a poptávky.
Jedná se o vysoké zdanění práce,
vysoké vedlejší náklady práce,
nízkou pracovní mobilitu,
omezené možnosti rekvalifikace,
špatnou dopravní obslužnost atd.
Stávající vysoké náklady práce snižují poptávku po práci a ve svém důsledku vedou k nižším mzdám a k vyšší   nezaměstnanosti.
Ochota pracovat
je určována volbou člověka mezi volným časem a prací (výměnou za peníze)
pokud je tato volba deformována vysokými daněmi či příliš štědrými dávkami   v nezaměstnanosti, lidé nepociťují dostatečnou motivaci k práci
Bariéry zaměstnanosti
vysoké náklady práce
zastaralý a špatný zákoník práce
nízká pracovní mobilita
omezené možnosti rekvalifikace
Důsledky
nárůst nezaměstnanosti mezi mladými
vysoký podíl dlouhodobě nezaměstnaných
mnoho nezaměstnaných nad 50 let
změna hodnotového systému
sestup na sociálním žebříčku
nevyužitý potenciál pracovní síly
Nezaměstnanost – naše řešení jsou logická, věcně správná a vedou k poklesu nezaměstnanosti
snížíme daně z práce
(Daň z příjmu fyzických osob a reforma penzijního pojištění, obojí s výraznou podporou rodin s dětmi.)
snížíme daně firmám
(ČR bude atraktivnější pro investory uvažující o založení či rozšíření firem.)
snížíme daně rodičům a snížíme odvody na sociální pojištění o 1 % za každé dítě
snížíme sociální pojištění pracujících důchodců
umožníme mobilitu pracovních sil
(Deregulace nájemného, regionální dopravní obslužnost, náklady na dopravu do zaměstnání uznáme jako odečitatelnou položku ze základu daně.)
nebudeme zmatečně převádět prostředky z politiky zaměstnanosti do jiných kapitol státní-ho rozpočtu, ale zahájíme efektivní politiku zaměstnanosti zaměřenou na celoživotní vzdě-lávání a rekvalifikační kurzy pro ty, kdo chtějí pracovat
zlepšíme postavení matek v pracovním životě (těm, které o to projeví zájem, pružnou pracovní dobou a lepším zákoníkem práce)
změníme systém sociálních dávek
(Pracovat musí být výhodnější než pobírat sociální dávky.)
2. Finanční zdroje a role vlády
Křesťanští demokraté budou prosazovat tato základní pravidla pro roli vlády:
úkolem vlády je vytvářet prostředí pro uplatnění osobní iniciativy občanů
– musí narovnávat tržní   distorze (nespravedlnosti),
ale minimálně se vměšovat do tvorby cen, neboť v oblastech, kde   neexistuje monopol, jsou jakékoli zásahy vlády vždy zneužitelné vlivovými či nátlakovými skupinami
vláda převede maximum rozhodovacích pravomocí co nejblíže občanovi, tj. místní samosprávě
vláda musí být levnější a její služby klientsky orientované –
o co občané nemají zájem, to vláda nevykonává
(Tam, kde může službu lépe poskytnout soukromý subjekt, neposkytuje ji vláda.)
Vládní rozpočtová politika – odpovědnost:
hlavním principem naší hospodářské politiky je odpovědný přístup bez zbytečných dluhů
(Budoucím generacím chceme předat stabilní hospodářství, nikoli dluhy.)
pravidelné (běžné) výdaje musí být plně hrazeny pravidelnými příjmy
důraz na snížení váhy přímých daní
(Přímé daně na celkovém daňovém příjmu by měly klesnout  z 26 % v roce 2006 na 17 % v roce 2010.)
v penzijním systému zabezpečíme důstojnou výši důchodů přechodem na vícezdrojové financování, tzv. opt-out
(Náš návrh odstraňuje hrozbu neudržitelných deficitů při současném výrazném snížení rizik pro jednotlivce i stát a vytváří takové podmínky, aby nikdo nepropadl pod hranici chudoby.)
Předpoklady: •  Základní sazba DPH se od roku 2007 snižuje z 19 % na 18 %, snížená sazba postupně roste z 5 % v r. 2005  na 9 % v r. 2010. •
Daň z příjmu PO postupně klesá z 24 % v r. 2005 na 19 % v r. 2010. •
Nedaňové a kapitálové příjmy si zachovávají konstantní podíl na HDP (1,7, resp. 0,4 %).
Předpoklady: •  Počet zaměstnanců ve veřejném sektoru se postupně snižuje o 5 % ročně – úspora v oblasti nákupu zboží   a služeb.
•  Dotace podnikům a finančním institucím postupně klesají z 10 % HDP v roce 2005 na cca 8 % v roce 2010. •
Výdajová strana je upravena se záporným znaménkem o příjmy z privatizace ČEZ
(Prodej ČEZ bude realizován tak, že se bude postupně do konce roku 2010 každý rok prodávat čtvrtina z jeho tržní kapitalizace.).
3. Nástroje vyšší produktivity a konkurenceschopnosti
Konkurenceschopnost a zvýšení produktivity
Konkurenceschopnost ČR může vláda zvýšit snížením nákladů (snížením daní a vedlejších nákladů práce) a
podporou růstu produktivity.
Vytvoříme investičně atraktivní prostředí.
Podpoříme růst produktivity:
snížením daní z příjmů právnických osob a snížením nákladů práce
důrazem na budování infrastruktury,
včetně zapojení soukromých zdrojů tzv. PPP   (Public Private Partnership – viz dále)
zefektivněním státní správy
(Dojde ke snižování počtu zaměstnanců ve veřejné správě o 5 % ročně především odbouráním duplicitně vykonávaných funkcí na úrovni kraje a centra a podstatným zvýšením efektivity – přechodem na klientský přístup.)
podporou vzdělanosti společnosti
podporou vědy a výzkumu, včetně podpory aplikace do průmyslových inovací
investicemi minimálně ve výši 3 % HDP (jako USA či Japonsko) •
grantovými projekty ve vybraných oblastech tzv. nových technologií a
podporou     soukomého sektoru při zavádění poznatků vědy a výzkumu do praxe
vytvoříme atraktivní     prostředí pro rizikový kapitál
Vymahatelnost práva + zlepšení zákonných podmínek podnikání
Vymahatelnost práva,
odstranění všudypřítomné korupce a
snahy o zasahování moci výkonné do rozhodování nezávislých soudů
– to jsou klíčová opatření.
Nepřehlednost a zmatečnost právních předpisů
chaotické a bezkoncepční schvalování zákonů, ministerských vyhlášek a dalších podzákonných norem
obecné přijímání korupčního chování a snaha o zakrývání korupčního chování na všech úrovních státní moci, včetně těch nejvyšších
Zdravá ekonomika = prosperující malé a střední podniky
ty, přestože nemají žádné investiční pobídky, zabezpečují dvě třetiny pracovních míst
jsou schopné okamžitě reagovat na požadavky zákazníků
vykazují vysokou míru citlivosti na regulace (jak v dobrém, tak špatném smyslu)
Zavedeme právo a pořádek
odstraníme nespravedlivé subvence
(Začneme jejich zveřejňováním na internetu.)
• odstraníme zbytečné či protekční regulace, které deformují trh
pravidelnou komunikací s profesními organizacemi, systematickým vyhodnocováním dopadu zákonů na firmy (s ohledem na náklady a zaměstnanost) zlepšíme podmínky pro podnikání a vymahatelnost práva v ČR
budeme usilovat o zásadní zjednodušení státní správy
Rovné příležitosti – postoj k regulaci a deregulaci
ANO …
regulace má význam tam, kde existuje monopol, například u dodávek elektřiny
regulace je nutná v otázkách životního prostředí
NE ...
regulace volného trhu pokřivuje rozhodování subjektů, a je tak velmi nebezpečná a neefektivní
možnost svobodné soutěže svobodných jedinců podle jasných pravidel v každé lidské činnosti přispívá ke zvyšování její efektivity
Priority KDU-ČSL:
podpora trhu práce
(Nezaměstnanost nevyřeší politické proklamace ani přežité zákoníky práce,
ale zavedení moderních prvků do zaměstnavatelsko-zaměstnaneckých vztahů, zejména v otázce vyšší flexibility pracovní doby – jak v rámci dne, tak týdne -a dále pak v rámci života jednotlivce   např. v zaměstnávání matek.
Připravíme nový a lepší zákoník práce ve spolupráci s odborovými   a zaměstnavatelskými svazy.
Umožníme opět proplácení a převádění dovolené, tj. vše, co právě schválený zákoník práce nesmyslnými regulacemi zrušil.)
dopravní obslužnost
(Uvolnění trhu v oblasti železniční dopravy a zajištění rovných podmínek   v ostatních druzích dopravy zlepší obslužnost celé dopravní sítě.)
důstojné a dostupné bydlení
(Zavedeme spravedlnost do oblasti nájemního bydlení.
Nikdo nebude dále zneužívat nespravedlivých výhod, jež získal za minulého režimu.
Zajistíme podporu pro potřebné –
urychlením deregulace cen nájemného se současným zavedením přímých dotací těm, kteří to skutečně potřebují.
Nájemníci byty blokují, protože by přišli o neoprávněnou výhodu, a snižují tak nezbytnou mobilitu pracovní síly.)
Dobudování společného trhu s EU
zmiňované bariéry pro rozvoj hospodářství ČR bohužel stále mnohdy platí i na trhu EU
(Nejmarkantnější jsou bariéry na trhu práce, který je našim občanům ve velké míře stále uzavřen.
KDU-ČSL, jako člen nejsilnější frakce Evropského parlamentu – Evropské lidové strany, bude usilovat o jejich odstranění.)
budeme usilovat o vytvoření silného celoevropského kapitálového trhu jako zdroje financování firem a obecného bohatství
Daňová politika
Křesťanští demokraté si uvědomují, že financování veřejných statků je nutné, přestože: Všechny daně mají deformační funkci
daň z příjmu fyzických osob – deformuje rozhodnutí mezi prací a volným časem
daň z kapitálových výnosů – ovlivňuje volbu mezi úsporami a spotřebou
ostatní daně – zvláště při několika sazbách deformují rozhodování o spotřebě zboží či služeb
(Např. spotřební daň z benzinu deformuje rozhodování mezi různými typy dopravy a míře jejich využívání. )
Jaký způsob kombinace daní tedy zvolit?
ÑKřesťanští demokraté omezí daně s negativními důsledky na hospodářský růst a
důraz položí na ty, které demotivační charakter nemají:Ñ
výrazně snížíme podíl daní na HDP
(Úroveň zdanění v ČR je ve srovnání s konkurenčními ekonomikami až příliš vysoká.
Proto sdružená daňová kvóta podle KDU-ČSL klesne během let 2006–10 z 35 % na 32 %.)
snížíme demotivačně působící daně z příjmu
zrušíme daň z nemovitosti u vlastnictví zemědělské půdy
přiblížíme sazby DPH,
trváme na zachování snížené sazby pro sociálně citlivé položky, zejména potraviny, léky atd.
pomůžeme řešit specifický problém ČR – vysoké zdanění práce formou tzv. „sociálního pojištění“
(Vysoké odvody na sociální pojištění jsou demotivující, a navíc jsou využívány neefektivně.
V rámci reformy důchodového systému budeme prosazovat tzv. opt-out – prostředky si občané odvádějí na vlastní účet, a nejsou tak de facto daněmi.
Kromě toho snižujeme odvody dle počtu dětí.)
snížíme náklady státní správy
Daň z příjmu fyzických osob Prioritou politiky křesťanských demokratů je:
podpora rodin s dětmi
odstranění dnešní diskriminace střední třídy
snížení nepřiměřeně vysoké míry nezaměstnanosti
zjednodušení daňových přiznání a správy daní
Budeme prosazovat takové snížení daní z příjmů, aby se efektivní daňová sazba pohybovala v rozmezí   0 až 25 %.
Daň (20% daňová sazba) bude stanovena následujícím způsobem: od základu daně si plátce odečte:
100.000 na osobu
30.000 na manželku
30.000 na rodinu s dětmi
další již dnes odečitatelné položky (studium, invalidita, úroky z hypotéky, penzijní připojištění, životní pojištění)
náklady na dopravu do zaměstnání -odečitatelnou položku, kterou nově zavedeme
vypočtená daň se dále sníží o slevu na dani za každé dítě ve výši 7000 Kč. (v roce 2007 – 8000,- Kč, 2008 – 9000,- Kč, 2010 – 10.000,- Kč).
Ti, kdo si ročně vydělají více než 750 tis. Kč (měsíčně 62,5 tis. Kč), by z částky nad tuto hranici platili daň 25 %.
Společné zdanění manželů považujeme za efektivní způsob podpory rodiny a zachováme je.
Příjmy po zdanění se zvyšují všem
Efektivní daňová sazba daně z příjmu fyzických osob – modelový příklad rodiny se 3 dětmi – rok 2007:
Poznámka:Efektivní daňová sazba = vypočtená daň minus slevy na dani / hrubá mzdaStávající odčitatelné položky týkající se životního pojištění, penzijního připojištění či úroků z hypotéky zůstávají zachované.
Je zjevné, že daně se snižují všem.
Nízkopříjmové skupiny s více dětmi navíc obdrží daňový bonus v případě, že sleva na dani bude vyšší než jejich daňová povinnost.
Daň z příjmu právnických osob
Chceme posílit konkurenceschopnost ČR pro všechny investory prostřednictvím výrazného snížení daně z příjmu právnických osob.
Výši této daně navrhujeme snížit na 19 % při zachování současné míry nákladových položek.
základní sazba – 18 %
snížená sazba – 9 %
Daň z nemovitostiÑ
Navrhujeme zrušit daň z nemovitostí odváděnou ze zemědělské půdy, luk a pastvin, lesů, zahrad, vinic a rybníků.Ñ
4. Sociální smír
SOCIÁLNÍ PÉČE – nutný předpoklad růstu
Základní východiska:
podpora hospodářského růstu je slučitelná se sociální zodpovědností společnosti za podporu potřebných a rodin s dětmi
pomůžeme rodinám, kterým snížíme neúměrně vysoké daně, a snížíme odvody na sociální pojištění v závislosti na počtu dětí
nižšími daněmi a novým systémem dávek sociální podpory podpoříme občany, kteří si aktivně hledají práci
(Protože ti si tuto podporu skutečně zaslouží.)
nejlepší sociální pomocí je vzdělávání a podpora vědomí vlastní zodpovědnosti
Logické kroky vedoucí ke zlepšení sociálního systému:
snížení daní střední třídě a rodinám s dětmi
snížení odvodů na sociální pojištění podle počtu dětí
zvýšení podpory sociálně potřebným rodinám s dětmi
podpora projektů Public Private Partnership v oblasti sociálních systémů
snížení odvodů na sociální pojištění po vzniku nároku na státní penzi, čímž vytvoříme podmínky pro využití zkušeností seniorů v důchodovém věku
REFORMA PENZIJNÍHO SYSTÉMU
KDU-ČSL ví, jak řešit penzijní systém
Naše společnost stárne.
Podle demografické prognózy bude podíl osob ve věkové skupině nad 65 let činit v roce 2065 více než 30 % oproti současným necelým 14 %.
V rámci stávajícího státního systému financování penzí, kdy současní pracující platí současné důchody, by tak nastal zásadní problém s financováním státních penzí.
Jednoduše by nebyl dostatek pracujících (a jejich daní) na výplatu penzí jejich rodičům   a prarodičům.
Navrhovaná důchodová reforma podle KDU-ČSL by tedy měla důchodový systém upravit tak, aby při daném demografickém vývoji byl systém dlouhodobě finančně udržitelný,
a důchodcům by se tak dostávalo dostatek finančních prostředků pro důstojné zajištění jejich života.
Základní principy reformovaného penzijního systému
Zůstane zachována významná role státního systému důchodového zabezpečení – nikdo nepropadne pod hranici chudoby.
Systém bude doplněn o možnost převodu části stávajících odvodů (sociálního pojištění) do soukromých systémů úspor na stáří, kde se budou kumulovat úspory na stáří těch občanůČR, kteří si to budou přát .
Návrh Křesťanských demokratů (jehož detailní popis je k dispozici na internetových stránkách) tedy zabezpečuje:
důstojnou výši penze pro všechny občany
– penze podle KDU-ČSL by měla mimo jiné občanovi nahrazovat v přiměřené míře příjem z doby, kdy byl ekonomicky aktivní.
Návrh KDU-ČSL současně ponechává dostatek prostoru pro uplatnění vlastní odpovědnosti občanů formou soukromých úspor.
Návrh KDU-ČSL tedy kombinuje financování budoucích penzí na základě mezigenerační solidarity,   ale také výnosů z kapitálu.
svobodu osobní volby každého občana ČR – podle KDU-ČSL si občané sami budou moci zvolit, zda více důvěřují vládě, že jim bude vyplácet důstojnou penzi, nebo se rozhodnou přesměrovat část svých odvodů (max. 8 procentních bodů z dnešních 28) do soukromých systémů zabezpečení na stáří.
KDU-ČSL bude také dále podporovat stávající dobrovolné spoření v penzijních fondech se státním   příspěvkem.
podporu rodin prostřednictvím snížení pojistné sazby pro rodiny s dětmi.
KDU-ČSL si uvědomuje, že mít děti je pro rodiče vedle velké odpovědnosti za jejich výchovu také velká finanční zátěž.
KDU-ČSL proto navrhuje, aby rodiče vychovávající děti, budoucí plátce daní, byli odměněni snížením odvodů (pojistné sazby) do státního důchodového systému o 1% za každé dítě.
Jednoduše řečeno – čím více budu mít dětí, tím méně budu odvádět na daních.
Při výpočtu penze se však bude vycházet z nesnížených odvodů, takže rodiny nebudou nijak znevýhodněny při výplatě penzí.
zachování dřívějšího odchodu do penze pro ženy s dětmi.
KDU-ČSL jako jediná demokratická strana usiluje o zachování této výhody pro matky, neboť si ji matky zaslouží.
KDU-ČSL si uvědomuje obrovský přínos, který mohou společnosti přinést zkušení senioři.
KDU-ČSL proto navrhuje, aby se všem důchodcům, kteří chtějí a mohou aktivně pracovat, snížila  příspěvková sazba pojistného na důchodové zabezpečení do státního systému na polovinu.
Reforma sociálních dávek a reforma veřejného zdravotního pojištění
Dlouhodobě udržitelný hospodářský růst není myslitelný bez nezbytných a sociálně vyvážených změn   v systému sociálních dávek a v systému veřejného zdravotního pojištění.
Příslušné reformy jsou popsány   v programových kapitolách „Sociální a rodinná politika“ a „Zdravotnictví“.
Doprava
Budeme i nadále prosazovat  podstatné urychlení výstavby nových dálnic, rychlostních komunikací a modernizace železničních koridorů.
Víme, že dopravní infrastruktura je nutným předpokladem rozvoje ekonomiky,
a proto musíme požadovat zvýšení investičních prostředků ze státního rozpočtu, fondů EU, ale i ze soukromých zdrojů.
Naší prioritou je také zvýšení bezpečnosti dopravy.
Budeme pokračovat v zavádění moderních technologií do zabezpečovacích a informačních systémů na dálnicích i v železničních koridorech, a tedy vyrovnání technologickému náskoku nejvyspělejších států Evropy.
Systém elektronického mýta, který jsme připravili k realizaci, zdraží tranzitní nákladní dopravu, a pomůže ji tak vracet ze silnic zpátky na železnici.
Budoucnost patří kombinované nákladní  dopravě  a křesťanští demokraté budou usilovat o to, aby se taková budoucnost přiblížila co nejrychleji.
Dopravní infrastruktura
Vycházíme  z  toho,  že  naše  ekonomika  je  zaměřena  na  export,  a  proto je  kvalita  dopravní  sítě  nezbytnou  podmínkou  rozvoje  celého  národního  hospodářství.
Zasadíme  se  nejen  o  vyšší  tempo  výstavby,  ale  také   o  účinnou  kontrolu  státu  nad  zadávacími  řízeními  i  prováděním  staveb.
Rozvoj dopravní infrastruktury podpoříme zejména
stavbou dalších 500 km nových silnic a dálnic (zejména dokončením ústecké dálnice (D8), ostravské dálnice (D47), hradecké dálnice (D11) a severním propojením Hradec Králové – Olomouc (R35), moravského dálničního propojení dálnicí (D1 a D47), včetně spojení Brno – Mikulov (R52), budějovické dálnice (D3)   a pražského silničního okruhu (R1) atd.)
napojením všech krajů na kvalitní síť dálnic a silnic a urychlením výstavby dalších významných tahů (tj. karlovarského (R6), chomutovského (R7), slezského (R11), zlínského (R49), hodonínského (R55), svitavského (R43), jihlavského (R38), nošovického (R48) atd.)
urychlením výstavby a modernizace železničních tranzitních koridorů (Praha – Cheb s přestavbou uzlu Plzeň a Praha – Dvořiště   s uzlem České Budějovice)
zahájením postupné modernizace železničních uzlů Praha a Brno
vybavením dálnice informačními a telematickými službami a
zvýšením jejich propustnosti a bezpečnosti (Začneme s D11.)
výrazným zvýšením prostředků na údržbu a obnovu silničního majetku (zvláště dálnic a silnic I. třídy)
zklidňováním dopravy v obcích, budováním obchvatů i dopravními opatřeními ve vnitřní zástavbě
výstavbou nové vzletové a přistávací dráhy na letišti Praha a zásadním snížením hlučnosti, která dnes obtěžuje na 150 tisíc obyvatel hlavního města
připojením letiště Praha na modernizovanou městskou železnici Praha – Kladno
zlepšením plavebních podmínek na Labi pro nákladní i rekreační dopravu
podporou výstavby překladišť nákladní dopravy a vyšším využitím železniční, vodní a letecké dopravy
Železniční doprava
Zasadíme se o dokončení přeměny národního železničního dopravce na moderní a konkurenceschopnou společnost.
Budeme prosazovat další výrazné zvýšení produktivity snížením nákladů a zvýšením objemů   přeprav osob i nákladní dopravy.
Budeme usilovat o vyšší kvalitu nabízených služeb jak v odbavování   cestujících, tak ve vlastní přepravě.
Rozvoj železniční dopravy podpoříme zejména
modernizací a přestavbou nádražních budov a nabídkou dalších služeb pro uživatele   (čistá a uživatelsky vlídná nádraží)
zásadní modernizací vlakových souprav (jak pro dálková spojení, tak i příměstskou a regionální dopravu)
rozvojem kombinované dopravy
(zaváděním moderních technologií kontejnerové přepravy nákladůa snížením podílu nákladní dopravy na silnicích)
zavedením elektronického mýta a navýšením poplatků za přepravu nákladů na silnicích
(Zvýší se zájem o železniční nákladní dopravu.)
Bezpečnost dopravy
Na následky nehod umírá každý rok přes tisíc našich spoluobčanů a zhruba pět tisíc dalších je jich po nehodě trvale postiženo.
Proto budeme i nadále dbát na zvyšování bezpečnosti dopravy a její zpřístupnění handicapovaným občanům.
Zvýšení bezpečnosti dopravy dosáhneme zejména
novou výstavbou a modernizací silnic (Odstraníme nebezpečná místa a převedeme dopravu mimo obce.)
zklidněním dopravy v obcích a dopravně-technickými opatřeními
zajištěním přítomnosti policie na silnicích a jejím dohledem nad plynulostí dopravy
zpřísněním dohledu a kontroly technického stavu vozidel
znemožněním registrace autovraků dovezených ze zahraničí
(u kradených automobilů zavedením kontroly identifikátorů vozidel)
novelou zákona o autoškolách
(Zvýší dohled státu nad výchovou nových řidičů a pravidelným doškolováním profesionálních řidičů.)
zavedením telematického informačního systému na dálnicích a měnitelného dopravního značení   pro preventivní regulaci dopravy při mimořádných situacích
zavedením dálkového řízení a zabezpečení železničního provozu (ETMS a GPS-R)
zvýšením úrovně zabezpečení železničních přejezdů
zajištěním kvalitní dopravní obsluhy ve veřejné dopravě
(Pro občany s handicapem zavedeme vozidla se sníženou úrovní nástupu a postupně odstraníme bariéry ve stanicích a zastávkách.)
rozvojem cyklistické dopravy jako bezpečné a ekologické alternativy
• oddělením cyklistické dopravy od automobilové výstavbou nových cyklostezek
Veřejná osobní doprava
Aby mohla veřejná doprava úspěšně konkurovat automobilové dopravě, musí být územně a cenově dostupná a
její kvalita musí být srovnatelná s dopravou auty.
Musí být čistá, rychlá a bezpečná.
Veřejná doprava zvýší mobilitu občanů, zvýší dostupnost zaměstnání, nemocnic, škol a obchodů.
Rozvoje veřejné osobní dopravy dosáhneme zejména
cenovou dostupností drážní i autobusové veřejné dopravy, a to i tam, kde je pro dopravce prokazatelně ztrátová
podporou obnovy a modernizace autobusů, tramvají i železničních vozidel z veřejných zdrojů
novým zákonem o veřejné dopravě
(Podpoří rozšiřování integrovaných dopravních systémů, stanoví parametry kvality dopravní obsluhy a závazky veřejné služby v osobní dopravě.)
Moderní technologie v dopravě
Každoroční nárůst požadavků na přepravu vede k zahlcení stávajících dopravních systémů, ke snížení jejich provozní spolehlivosti a bezpečnosti.
Zavedením moderních informačních, zabezpečovacích a monitorovacích technologií je možné vše zvládnout a uspokojit nároky na cestování v 21. století, na pohyb zboží i služeb jako na základní životní potřeby.
Zavádění moderních technologií v dopravě dnes pro nás znamená zejména
urychlené instalace monitorovacích kamer a informačních elektronických tabulí na dálnicích
kvalitnější sledování dopravních proudů na silnicích s následnými telematickými opatřeními v provozu  (měnitelné dopravní značení a dopravní informace)
aktivní účast na přípravě evropského satelitního navigačního systému Galileo
zajištění multimodální dostupnosti dopravních informací z národního centra (internet, rozhlas, asistenční služby)
zavedení standardů pro elektronickou jízdenku ve veřejné osobní dopravě
postupné zajišťování technické interoperability železničních dopravních cest zaváděním zabezpečovacích, komunikačních a monitorovacích systémů na železnici (ETMS a GSM-R)
Budeme usilovat o modernizaci a zvyšování kvality služeb železniční dopravy, aby se stala evropskou, konkurenceschopnou, páteřní dopravou, přispívající k dalšímu rozvoji naší země.
Sociální a rodinná politika
Na počátku 21. století stejně jako vždy platí, že rodina je základem dobře fungující společnosti.
Křesťanští demokraté proto usilují o to, aby se rodinám dobře žilo
a aby se jim dostávalo patřičného společenského uznání.
Chtějí dosáhnout toho, aby se jednotliví členové rodin a generací mohli na sebe vzájemně spoléhat
a stát se mohl opírat o zdravá  a tradiční rodinná společenství.
Podporu rodiny vnímáme nejen na úrovni státu, ale také v oblasti samospráv krajů a obcí.
Není pro nás jen součástí sociální politiky a pouhým převáděním financí v systému sociálního zabezpečení.
V programu sociální a rodinné politiky KDU-ČSL je proto provázána penzijní reforma a celková reforma sociálních dávek a sociálních služeb.
Nejdůležitější témata sociální politiky křesťanských demokratů jsou:
rodinná politika a vznik ministerstva pro rodinu
reformy sociálních dávek
(včetně dávek pro osoby se zdravotním postižením)
podpora sociálních služeb
reforma penzijního systému
program 50+
podpora seniorů
Rodinná politika
Podporujeme rodinu jako celek založený na manželském a rodičovském vztahu.
Tento typ soužití považujeme za nejpevnější svazek.
V žádném případě však nechceme diskriminovat ostatní formy soužití, protože každý člověk má právo žít v takové formě svazku, kterou si zvolí.
Uvědomujeme si, že zvláštní pozornost si zaslouží neúplné rodiny, protože zejména děti z těchto rodin se často dostávají na hranici chudoby   a sociálního vyloučení.
Proto budeme usilovat zejména o zavedení následujících opatření:
změny finančního systému podpory rodiny
(Současná forma podpory, která je postavena na státní sociální podpoře, musí být transformována ve prospěch daňových opatření.
Zvýhodněni tak budou  rodiče, kteří se snaží zajistit své děti vlastní prací.)
významné posílení postavení ženy a matky ve společnosti
(Péče o děti by měla být finančně i společensky oceněna tak, aby výchovná a pečovatelská činnost rodičů byla chápána jako práce na plný úvazek.
Proto předkládáme zásadní změny ve výši rodičovského příspěvku.
Plně si uvědomujeme důsledky pro státní rozpočet, ale péče o děti nesmí být prioritou jen jedné politické strany.)
sladění rodinného života a zaměstnání
(Uvědomujeme si, že je nutné nabídnout co nejširší spektrum služeb a volbu toho nejlepšího způsobu péče o děti ponechat na rodičích.
Plánujeme větší dostupnost a další rozšiřování služeb péče o děti – rozvoj mateřských center, systém au-pair, babysitting apod. - které dnes náleží do kompetencí obcí.
Využijeme daňových opatření a dotačních titulů k tomu, aby tyto služby mohly být ve větší míře spolufinancovány státem.)
podporu tzv. prorodinných služeb a poradenství
(Ta se bude týkat zejména služeb poskytovaných v nepříznivé sociální situaci - asistenční služby, služby respitní odlehčovací péče, azylové domy pro matky s dětmi, atd. - a pedagogicko-poradenských služeb - manželské poradny, poradny   pro oběti domácího násilí atd. - i ostatních služeb - dopravní služby, úklidové práce atd.)
pozitivní rodinná politika, která bude přispívat k ochraně nenarozeného života
(Podařilo  se nám již prosadit například utajené porody a zrychlit adopce dětí.
Budeme předkládat další legislativní návrhy v oblasti náhradní rodinné péče.
Chceme dále zlepšovat podmínky pro pěstounskou péči.
Budeme důsledně naplňovat obsah hesla, že „Děti patří do rodiny“  a  nikoliv  do  sociálních   či kojeneckých ústavů a dětských domovů.)
zapojení obcí a krajů do podpory rodin
(Nabízíme program „Obec pozorná k rodině“,  který vychází ze zásad solidarity a subsidiarity a nabízí řadu konkrétních nástrojů, jimiž mohou občané ovlivňovat prorodinnou politiku.)
Rodinný pas (Jedná se o systém rodinných slev uplatňovaných v různých oblastech, např. na nákup spotřebního zboží, služby v oblasti gastronomie, kultury, sportu, cestování a mnoho dalších.
Na základě vystavené kreditní karty má tak možnost rodina s dětmi čerpat nejrůznější slevy.
Jedná se o projekt, kterým chceme podporovat zvýšení kvality života rodin a povzbudit aktivity podnikatelů v krajích.)
Pro úspěšné zavedení tohoto projektu je nutná spolupráce krajů, obcí a živnostníků a podnikatelů.
Změna kompetenčního zákona, který by v zájmu zvýšení významu rodiny vedl k vytvoření ministerstva pro rodinu
(Na tuto instituci by přešly kompetence, které jsou dnes v oblasti rodinné politiky svěřeny do působnosti ministerstva práce a sociálních věcí, zdravotnictví, školství a spravedlnosti.)
Reforma sociálních dávek
Budeme  prosazovat  zjednodušení systému sociálních dávek.
Odstraníme zdlouhavé, nepřehledné   a finančně náročné systémy, které jsou obtížně kontrolovatelné a také často zneužívané.
Připravíme dávkový systém, který bude aktuálně reagovat na momentální finanční situaci občanů.
Chceme změnit systém výplat a rozhodování o dávkách, a tím ulehčit orientaci občanů v jejich nárocích.
Systém, ve kterém o dávkách rozhoduje stát, ale vyplácí je prostřednictvím obcí, je finančně náročný a nemotivující.
Protože nám jde o to, aby se lidem vyplatilo pracovat a ne pobírat sociální dávky, budeme iniciovat zejména:
zvýšení pracovní povinnosti pro výplatu podpory v nezaměstnanosti na 50 % pracovní doby.
systém propojení výplat sociálních dávek s vyplácením podpory vnezaměstnanosti
(V oblasti státní sociální podpory budeme prosazovat snížení počtu dávek ve prospěch dalších slev na dani.)
zprůhlednění poskytování dávek souvisejících s přepravou osob se zdravotním postižením
(V souvislosti s novým zákonem o sociálních službách budeme podporovat i zásadní změny v posuzování zdravotního stavu občanů.)
změnu ve finančním zajištění seniorů, kteří se starají o bezmocné rodinné příslušníky
(Tzv. příspěvek při péči o osobu blízkou není podle platné legislativy možné poskytnout osobě pobírající starobní důchod.
Budeme prosazovat změnu tohoto systému, protože senioři „doplácejí“   na to, že se o své blízké těžce zdravotně postižené starají bezplatně, zatímco ústavní péči stát podporuje významnými finančními prostředky.)
Podpora sociálních služeb
Nový  zákon o sociálních službách považujeme za průlomový, protože klientům bude prostřednictvím příspěvku na péči dána možnost volby mezi domácí a ústavní péčí
.Dále se zasadíme o:
rozsáhlejší podporu nestátních neziskových organizací působících v oblasti sociálních služeb
(Prostřednictvím krajských samospráv chceme dosáhnout pro tyto organizace víceletého financování  jejich činnosti a
zajistit tak jejich stabilitu, která je velmi důležitá i pro uživatele sociálních služeb.)
změnu ve financování ošetřovatelských výkonů v sociálních zařízeních
(Domovy důchodců   a ústavy sociální péče by měly být hrazeny z veřejného zdravotního pojištění.
Naopak v léčebnách dlouhodobě nemocných a nemocnicích budeme požadovat vyřešení platby za sociální lůžko.)
Reforma penzijního systému
V současném systému důchodů přispívají stejnou mírou rodiče, kteří vychovávají budoucí plátce důchodů,   a stejnou mírou ti, kteří děti nemají.
Stát zvýhodňuje maminky pouze dřívějším odchodem do důchodu,
jenže ženy by pomoc státu spíše ocenily v době, kdy mají zvýšené náklady spojené s výchovou dětí,   a ne později, kdy mnohé tuto výhodu ani nevyužijí.
Prosazujeme takové řešení, které zohlední nezanedbatelný příspěvek rodičů do sociálního systému.
Nechceme a nebudeme nikoho nutit plodit děti, ale celý systém musí být spravedlivý, a ti, kteří žádné děti nevychovávají, by měli tento systém více finančně podpořit.
KDU-ČSL ví, jak řešit penzijní systém
Naše společnost stárne.
Podle demografické prognózy bude podíl osob ve věkové skupině nad 65 let činit   v roce 2065 více než 30 % oproti současným necelým 14 %.
V rámci stávajícího státního systému financování penzí, kdy současní pracující platí současné důchody, by tak nastal zásadní problém s financováním státních penzí.
Jednoduše by nebyl dostatek pracujících (a jejich daní) na výplatu penzí jejich rodičů a prarodičů.
Navrhovaná důchodová reforma podle KDU-ČSL by tedy měla důchodový systém upravit tak, aby při daném demografickém vývoji byl systém dlouhodobě finančně udržitelný a důchodcům by se tak dostával dostatek finančních prostředků pro důstojné zajištění jejich života.
Základní principy reformovaného penzijního systému
Zůstane zachována silná role státního systému důchodového zabezpečení – nikdo nepropadne pod hranici chudoby.
Systém bude doplněn o možnost převodu části stávajících odvodů (sociálního pojištění) do soukromých systémů úspor na stáří, kde se budou kumulovat úspory na stáří těch občanůČR, kteří si to budou přát .
Návrh křesťanských demokratů (jehož detailní popis je k dispozici na internetových stránkách a zároveň v kapitole „Hospodářský program“) tedy zabezpečuje:
Důstojnou výši penze pro všechny občany
- penze podle KDU-ČSL by měla mimo jiné nahrazovat občanovi v přiměřené míře příjem z doby, kdy byl ekonomicky aktivní.
Návrh KDU-ČSL současně ponechává dostatek prostoru pro uplatnění vlastní odpovědnosti občanů formou soukromých úspor.
Návrh KDU-ČSL tedy kombinuje financování budoucích penzí na základě mezigenerační solidarity, ale také výnosů z kapitálu.
Svoboda osobní volby každého občana ČR
- podle KDU-ČSL si občané sami budou moci zvolit, zda více důvěřují vládě, že jim bude vyplácet důstojnou penzi, nebo se rozhodnou přesměrovat část svých odvodů (max. 8 procentních bodů z dnešních 28) do soukromých systémů zabezpečení na stáří.
KDU-ČSL bude také dále podporovat stávající dobrovolné spoření v penzijních fondech se státním   příspěvkem.
Podpora rodin prostřednictvím snížení pojistné sazby pro rodiny s dětmi.
KDU-ČSL si uvědomuje, že mít děti je pro rodiče vedle velké odpovědnosti za jejich výchovu také velká finanční zátěž.
KDU-ČSL proto navrhuje, aby rodiče vychovávající děti, budoucí plátce daní, byli odměněni snížením odvodů (pojistné sazby) do státního důchodového systému o 1% za každé dítě.
Jednoduše řečeno – čím více budu mít dětí, tím méně budu odvádět na daních.
Při výpočtu penze se však bude vycházet z nesnížených odvodů, takže rodiny nebudou nijak znevýhodněny při výplatě penzí.
Pro ženy s dětmi zachováme dřívější odchod do penze.
KDU-ČSL jako jediná demokratická strana usiluje o zachování této výhody pro matky, neboť se domnívá, že si ji matky zaslouží.
KDU-ČSL si uvědomuje obrovský přínos, který mohou společnosti přinést zkušení senioři.
KDU-ČSL proto navrhuje, aby se všem důchodcům, kteří chtějí a mohou aktivně pracovat, snížila příspěvková sazba pojistného na důchodové zabezpečení do státního systému na polovinu.
V oblasti reformy penzijního systému považujeme za nutné nalézt přijatelný konsensus vedoucí k přijetí penzijní reformy tak, aby zásadní kroky mohly být nastartovány v r. 2007.
Program 50+
Přicházíme s programem 50+, který m.j. podporuje rovné pracovní příležitosti,
celoživotní vzdělávání i
rozvoj zaměstnaneckých programů pro občany nad 50 let.
Chceme upozornit na to, že je potřeba více dbát na etiku mediálního prostředí a budovat tak pozitivní pohled na lidi ve vyšším středním věku a vůbec na stáří.
Podpora seniorů
Podporujeme aktivní stáří
Zvláštní pozornost věnujeme seniorům, kteří mají v rodinách a ve společnosti nezastupitelné místo.
Budeme podporovat neziskové organizace a rodiny, které pečují o seniory formou dotací či grantů.
Naši romští spoluobčané
KDU-ČSL jde o to, aby se Romové vřazovali do české společnosti,
ne však, aby se v ní zcela rozplynuli.
Proto jsme rozhodnuti prosazovat odstraňování kulturních bariér,
přičemž budeme dbát na zachování svébytnosti a jedinečnosti romské kultury.
Budeme posilovat oboustrannou kulturní výměnu mezi romskou a neromskou částí české společnosti.
Cestou jak odstranit dnešní diskvalifikaci Romů je usnadnit jim přístup ke vzdělání, a to soustavnou péčí už v předškolním věku, s cílem odstranit znevýhodnění romských dětí už na samém počátku školní docházky.
Budeme proto významně podporovat   projekty na zvýšení vzdělanosti romské mládeže.
Chceme však prosazovat i další rekvalifikační   a vzdělávací programy pro dospělé Romy.
Zvláštní pozornost chceme věnovat zaměstnanosti Romů.
Navrhneme projekty umožňující snížit neúnosně vysokou nezaměstnanost uvnitř romské komunity.
Vybereme nejvhodnější varianty pobídek a úlev pro zaměstnavatele, ochotné Romy zaměstnávat.
V rámci drogové prevence chceme v úzké spolupráci s vládními i nevládními organizacemi zaměřenými na tuto oblast věnovat mimořádnou pozornost právě romské mládeži, která je závislostí na drogách a návykových látkách nejvíce zasaženou skupinou.
Navrhneme projekty, které usnadní Romům propuštěným z výkonu trestu zařadit se do normálního života.
To pokládáme za nejúčinnější prostředek ze všech, které vedou ke snížení recidivy.
Bytová politika
Bydlet musí každý.
Bytová politika KDU-ČSL je dnes soustředěna na potřeby mladých rodin.
Chceme však podpořit každého, kdo vynaloží úsilí přiměřené svým možnostem  a schopnostem.
Takový občan má právo na důstojné bydlení a je přirozené, že očekává podporu státu.
Bytová politika křesťanských demokratů vychází z principu sociálně tržního hospodářství.
Odstraníme deformace na trhu s nájemními byty
Navrhneme  změny  občanského  zákoníku  s  cílem  vyvážit  vztahy  mezi  pronajímateli  a  nájemci,  a  zajistit  tak  právní  ochranu  a  jistotu  obou  stran.
Konkrétně  budeme  prosazovat  změnu  podmínek  přechodu  nájmu  v  případě  úmrtí  nájemce.
Jde  nám  o  to,  aby  v  nájmu  pokračoval  ten,  kdo  s  bývalým  nájemcem skutečně bydlel.
Dále  navrhneme  zkrácení  procesu  výpovědi  nájmu  za  předpokladu,  že  bude   zajištěna  dostatečná  soudní ochrana  obou  smluvních  stran  a  stanoveny  podmínky  pro  vybírání  kaucí  při  vzniku  nájemního  vztahu.
Současně  se  zasadíme  o  mnohem  účinnější  postup  státu  a  obcí  v  případech,  kdy  majitelé  zneužívají  svého postavení  a  přivádějí  nájemce  do  obtížněřešitelných  životních  situací.
Cenovou  deformaci  narovnáme  zrušením  dnešních  dvojích  cen  nájemného.
Smyslem deregulace je vytvořit spravedlivé a srovnatelné podmínky bydlení pro všechny.
Dnešní regulace nemá žádný sociální význam.
Těží z ní jen ti, kteří mají štěstí, že bydlí v bytech s regulovaným nájemným.
Mnohdy navíc svou výhodu ještě zneužívají a načerno byty pronajímají.
Na dosavadní systém doplácejí především mladé rodiny s dětmi.
Zrušení dvojích cen umožní adresně přispět na bydlení právě takovým rodinám.
Pomůže také uvolnit byty pro občany, kteří jsou ochotní se za prací přestěhovat.
Ponechat  však  výši  nájemného  pouze  na  tržních  principech  poptávky  a  nabídky  je  velmi  nebezpečné, neboť  trh  je  sociálně  slepý.
Víme,  že  bydlení  je  pro  člověka  nejen  zbožím,  ale  především  základní  a  životně nezbytnou potřebou.
Bytový fond a bytová výstavba
Úspěšná bytová politika předpokládá odstranění deformací na trhu s byty.
Bytový fond je však značně zanedbaný.
Jen náklady na obnovu a údržbu panelových domů jsou odhadovány na 300 miliard korun.
Hlavní zájem o stav panelových domů musí mít majitelé těchto bytů.
Ti musí být státem účinně a včas stimulováni k rozsáhlým opravám a úpravám směřujícím zejména k úsporám energií (např. zateplení).
Rozvoj bytového fondu podpoříme zejména:
podporou bydlení na venkově
podporou výstavby rodinných domů až do výše 250 000,- Kč, v případě projektů „dřevěného bydlení“ až do výše 300 000,- Kč
podporou bytových družstev a neziskových bytových společností
podporou výstavby bezbariérových a sociálních bytů
využíváním Státního fondu rozvoje bydlení (Poskytuje mladým manželům půjčky se státní prémií za narození dítěte, půjčky na pořízení prvního bydlení osobám mladším 36 let, půjčky do obecních fondů rozvoje bydlení a dotace a půjčky pro výstavbu družstevních bytů a na odstraňování panelových vad.)
státní podporou stavebního spoření a hypotečních úvěrů
odpočty úroků z úvěrů od základu daně
udržením snížené sazby DPH na bytovou výstavbu
přepracováním zákona o vlastnictví bytů
revizí právních předpisů souvisejících s bytovou výstavbou a odstraněním vzájemně si odpo rujících ustanovení
bezúplatnými převody státních pozemků obcím na bytovou výstavbu
podporou vybavení obecních pozemků potřebnou infrastrukturou
Křesťanští demokraté považují politiku bydlení za podstatnou součást svého programu
Základním předpokladem pro účinnou podporu rodiny a úspěšnou politiku vyšší zaměstnanosti je nejen dostupnost bydlení, ale i možnost pohybu pracovní síly.
Mladé rodiny si v tomto směru zaslouží naši mimořádnou pozornost a větší péči ze strany státu.
Zemědělství a rozvoj venkova
Po vstupu ČR do EU se naši zemědělci i český venkov učí žít podle nových pravidel unie.
Padly hranice i celní bariéry  a o dovozech či vývozech již nerozhoduje státní aparát,  ale kvalita a cena zboží.
Zemědělci jsou často na trhu  v nerovném postavení vůči zahraniční konkurenci i obchodním řetězcům.
Potravináři odstartovali marketingový boj  o českého zákazníka.
Tvrdá konkurence a nové technologie kladou stále vyšší nároky na kvalitu pracovníků v zemědělství.
Dokáží se naši zemědělci s touto skutečností vyrovnat?
Jsme přesvědčeni, že ano.
Zemědělská politika státu by měla být úzce spjata s politikou rozvoje venkova.
Proto vnímáme problematiku  venkova komplexně; jde nám především o stabilitu  venkovských oblastí,
nikoliv pouze o produkční dotace těm, kteří podnikají v zemědělství.
Zemědělství bude i nadále podstatnou součástí venkovského života,
nicméně je třeba podpořit udržitelný hospodářský, společenský, environmentální i kulturní rozvoj venkovských oblastí,
zvýšit zaměstnanost a přiblížit rodinám na venkově pracovní příležitosti.
Pro rozvoj českého a moravského venkova budou v letech 2007–2013 důležitou pomocí finanční prostředky z Evropského zemědělského fondu pro rozvoj venkova, národní a krajské dotační programy a spolupráce obcí.
Stabilitu venkova budou rovněž dotvářet nové koncepce a zákony ovlivňující kvalitu života, včetně rozdělení daňových příjmů.
Tyto koncepce a zákony je nutné sledovat z hlediska jejich důsledků pro venkov.
Naše zemědělská politika se zaměřila zejména na zajištění těchto cílů:
konsolidace prvovýroby
platby do zemědělství
podpora konkurenceschopnosti
nepotravinářské využití zemědělské produkce
podpora nových technologií
rozvoj venkova
Konsolidace prvovýroby
Po čtyřiceti letech komunistického marasmu stále ještě existuje výrazný rozpor mezi vlastnictvím půdy a jejím užíváním.
Více než 90 % půdy v zemědělských podnicích se pronajímá od soukromých vlastníků a státu,
což ztěžuje dlouhodobější orientaci podnikatelů a brání zapojování do agroenvironmentálních a dalších podpůrných programů.
Trh s půdou, který měl být založen na reálném využívání vlastnických práv, dosud nefunguje.
Jeho rozvoji brání mj. pomalý průběh pozemkových úprav, vysoké náklady na identifikaci vlastnických parcel v terénu a překážky v přístupu k těmto parcelám na scelených pozemcích.
Vlastnické vztahy nejsou dodnes vypořádány.
Potravinářský průmysl v ČR stále ještě není konsolidovaný.
Charakterizuje ho přebytek výrobních kapacit   a poměrně vysoké zastoupení podniků, které plně nevyhovují standardům bezpečnosti potravin EU.
Dodržování hygienických a zdravotních standardů EU si vyžádá zvýšení investičních a provozních nákladů.
Nedostatkem dosavadní transformace je to, že zemědělci nejsou spoluvlastníky zpracovatelského průmyslu.
Ukazuje se, že kvalita potravin v supermarketech vyžaduje stálou přísnou kontrolu.
K větší náročnosti je třeba vést   i konkurenty.
Malé a střední zpracovatelské podniky musí mít možnost odbytu i mimo obchodní řetězce.
Náš program:
dokončíme restituční a transformační procesy v zemědělství a postupně budeme stabilizovat vlastnické vztahy v zemědělství
podpoříme urychlenou realizaci pozemkových úprav, dokončíme přídělová a scelovací řízení a urychlíme prodej státní zemědělské půdy
budeme trvat na nejnáročnější kontrole jakosti potravin během jejich zpracování i při jejich prodeji
Platby do zemědělství
V zemědělství přetrvává značný rozdíl ve výkonnosti podniků a v porovnání se stávajícími zeměmi EU i nižší produktivita.
Dlouhodobá ztrátovost způsobila, že řada zemědělských podniků je vysoce zadlužená.
Příjmy zemědělských výrobců nepříznivě ovlivňuje extrémní rizikovost výroby.
Není dost volného kapitálu a zemědělské podniky dále ztrácejí konkurenceschopnost.
Hospodaření v krajině, včetně zemědělství a lesnictví, plní ovšem vedle produkce potravin či dřeva i řadu dalších funkcí.
Proto podporujeme posun plateb z produkce na služby, jaký dnes probíhá na evropské úrovni.
Pomůžeme našim zemědělcům k co nejsnazšímu přístupu k finanční pomoci z Evropského zemědělského fondu rozvoje venkova.
Mimoprodukční dotace pomohou nejenom k vyšší stabilitě podnikatelů v zemědělství, ale také obcím a unikátní české kulturní krajině.
Náš program:
navýšení přímých plateb z národních zdrojů do maximální výše dané přístupovou smlouvou   (v období 2006–2010 na úroveň 65–80 %)
přechod od zjednodušeného způsobu poskytování přímých plateb na systém plateb oddělených od produkce (na údržbu krajiny, ekologické zemědělství, agroenvironmentální opatření atd.)
modulace podpor (přesun určité části přímých plateb na opatření související s rozvojem venkova   po vyrovnání úrovně přímých plateb ČR s úrovní stávajících zemí EU)
Podpora konkurenceschopnosti
Zemědělská výroba v ČR vykazuje vysokou koncentraci výrobních zdrojů.
Asi 75 % zemědělské půdy obhospodařuje 5 % podniků – družstev a společností, pouze 25 % obhospodařují individuální farmy včetně rodinných farem.
Náš program:
zvyšování konkurenceschopnosti zemědělství a potravinářského průmyslu ČR
(vyšší efektivností výroby, kvalitou a bezpečností výrobků)
rozvoj tradičních oborů (vinařství, chmelařství, rybníkářství, chov ryb)
propagace s cílem zvýšit zájem o české produkty na našem trhu i v zahraničí
rozvoj agrárního obchodu prostřednictvím plodinových burz (např. prodejem dříví z produkce státních lesů)
podpora konkrétním projektům a omezení plošné podpory
(Zemědělci, kteří hospodaří v oblastech vhodných pro intenzivní výrobu, dostanou možnost čerpat podporu na zkvalitnění produkce   a zvýšení produktivity.)
podpora zemědělců v méně příznivých oblastech při přechodu na extenzivní formu hospodaření
snížení důsledků rizikovosti podnikání v zemědělství formou komplexního zemědělského pojištění
(Pojištění přinese stabilitu a zlepšení životní úrovně obyvatel českého a moravského   venkova.)
zrušení daně z nemovitosti placené ze zemědělského půdního fondu
(orná půda, vinice, chmelnice, zahrady a intenzivní sady, louky a pastviny, lesní půdní fond a rybníky)
Nepotravinářské využití zemědělské produkce
Zemědělský výrobní potenciál ČR zhruba dvojnásobně převyšuje domácí poptávku, a to i přes třicetiprocentní pokles zemědělské produkce oproti roku 1989.
Trvalá tendence k převisu nabídky nad poptávkou ovlivňuje ceny na agrárním trhu a zvyšuje požadavky na státní rozpočet.
Zemědělství má však značné možnosti produkovat suroviny pro nepotravinářské využití, zejména obnovitelných zdrojů energie – tepla, elektřiny   i paliv v dopravě.
Náš program:
nechceme omezovat produkční možnosti zemědělství
, a proto podpoříme všechny formy nepotravinářského využití zemědělské produkce
zvýšením podílu obnovitelných zdrojů energie ze zemědělství na celkové spotřebě energie v ČR zvýšíme energetickou soběstačnost venkova
podporou programu biopaliv přispějeme k efektivnímu využití zemědělské produkce
Podpora nových technologií
Struktura využití zemědělského půdního fondu a celkové umístění výroby neodpovídá přírodním a klimatickým podmínkám ČR.
Přes 70% zemědělského půdního fondu ČR je zorněno, asi 50 % chovu skotu   je vázáno na ornou půdu v oblastech s lepšími výrobními podmínkami.
V příhraničních oblastech a v oblastech s méně příznivými přírodními a klimatickými podmínkami se objevují neobdělávané plochy zemědělské půdy (v roce 2004 asi 300 tisíc hektarů).
Náš program:
progresivní zemědělský výzkum a zemědělské školství
zavádění nových technologií do prvovýroby
(Budeme klást důraz na další program vzdělávání   pro zemědělce a obyvatele venkova.
Podpoříme poradenské systémy pro dobré zpracování projektů.)
větší účast krajů na agrární politice i na politice rozvoje venkova, včetně strategií rozvoje regionálního území
(Podpoříme iniciativu krajů při obnově tradičních venkovských znalostí a dovedností v rámci školské politiky.)
zkvalitnění péče o čistotu povrchových a podzemních vod a o související vodohospodářskou infrastrukturu
(Budeme pokračovat ve státní podpoře rozvoje a obnovy vodovodů, kanalizací a čistíren odpadních vod.)
zvýšení schopnosti zemědělsky užívaných ploch zadržovat vodu v krajině podporou přeměny orné půdy na trvalé travní porosty
(Urychlíme pozemkové úpravy a revitalizaci zemědělských vodních toků se zohledněním přírodě blízkých způsobů retence vod.
Podpoříme odbahňování rybníků a zalesňování ploch nevhodných k zemědělskému využití, čímž výrazně stoupne schopnost krajiny zvládat přívalové deště, a odolávat tak riziku záplav.)
v lesním hospodářství budeme realizovat koncepci udržitelného rozvoje a užívání lesů
(v hospodaření státních podniků chceme i nadále zabezpečit hospodářský výsledek minimálně ve výši postačující k reprodukci lesa a obnově majetku podniků.
Budeme hledat cesty optimálního rozdělení podnikatelských aktivit v lesích ČR mezi státem a soukromou sférou.)
Rozvoj venkova
Podporou venkova z Evropského zemědělského fondu pro rozvoj venkova vytvoříme podmínky ke snížení nezaměstnanosti.
Nová pracovní místa mohou vznikat také v nezemědělském podnikání.
Cílovou skupinou jsou zejména malé rodinné firmy, živnostníci, skupiny výrobců, mladí občané, ženy a podniky do deseti zaměstnanců.
Chceme podporovat rozvoj služeb pro obyvatelstvo a hospodářství venkova, rozvoj řemesel, venkovské turistiky a agroturistiky, krajových specialit, obnovu vesnic a péči o kulturní a přírodní dědictví.
Rozvoj místních partnerství je cestou k návratu svébytnosti venkova a ke zlepšení správy venkova.
Podporu v rámci regionální politiky na strategické a páteřní projekty pro rozvoj regionů budou křesťanští demokraté hledat ve zdrojích strukturálních fondů a Fondu soudržnosti EU.
Náš program:
zvýšení konkurenceschopnosti malých a středních podniků na venkově
vznik malých a středních zpracovatelských podniků k zajištění odbytu zemědělské produkce, marketing a odbyt mimo obchodní řetězce
rozvoj podnikání v cestovním ruchu
(Ubytovací služby ponecháme ve snížené sazbě DPH.)
podnikání v obnovitelných zdrojích energie
občanské vybavení služeb, obnova a prezentace venkovských památek, kultury a sportu
podpora vznikající Celostátní sítě rozvoje venkova a sítě Národních center šetrné turistiky
mobilita pracovních sil (např. formou daňových úlev z cest do zaměstnání)
partnerství v rámci venkovských mikroregionů (v souladu s principy iniciativy EU LEADER a přípravou místních rozvojových strategií)
přenesení rozhodování o podporách na co možná nejnižší úroveň
společné projekty venkovských oblastí v národním i mezinárodním měřítku
spolupráce všech, kteří mají přirozený zájem o své okolí a kteří se chtějí podílet na rozhodování o jeho kvalitě
(Iniciujeme rozvoj občanské společnosti venkovských obcí, oživení společenských aktivit, občanských iniciativ, neziskových organizací, spolkové činnosti, sportovních a kulturních činností, soutěží dovedností (lidí) atd.
Vysoce si ceníme aktivity dobrovolných hasičů, myslivců, rybářů, včelařů, drobných chovatelů, zahrádkářů apod. jako základu občanské společnosti na venkově.)
zastavení nepříznivého vývoje v upadajících regionech nebo regionech se ztíženými podmínkami (příhraniční oblasti, oblasti postižené restrukturalizací a také některé příměstské oblasti)
prosazení změn diskriminačních velikostních koeficientů a spravedlivější způsob rozdělování výnosů daní pro malé obce
zavádění místních Agend 21 na úrovni obcí i regionů jako nástrojů pro rozvoj venkovských společenství a lokální demokracie
KDU-ČSL bude prosazovat vznik jednoho ústředního orgánu státní správy – Ministerstva zemědělství   a rozvoje venkova.
Životní prostředí
Moderní ekologickou politiku považujeme za jeden z pilířů svého politického programu.
Zdravé životní prostředí je podmínkou úspěšného ekonomického a sociálního rozvoje, a tím i zvyšování kvality života v naší zemi.
V duchu křesťanské tradice chápeme člověka jako součást světového řádu.
Proto  se chceme chovat nikoliv jako dobyvatelé, ale jako zodpovědní hospodáři.
Rozvoj, který vede ke zvyšování kvality života a plně respektuje limity ekosystémů, považujeme  za rozvoj udržitelný a jen takový rozvoj chceme podporo-vat.
Respekt k ekologickým limitům a investice do ochrany životního prostředí nepokládáme za brzdu, ale naopak za motor rozvoje.
Investice do perspektivních, moderních a ekologicky šetrných technologií, vzdělání a služeb jsou investicemi do naší budoucnosti.
Principy ekologické politiky
Ochrana životního prostředí není brzdou, ale naopak pobídkou ekonomického rozvoje.
K tomu vede podpora moderních efektivních a úsporných technologií,
využívání obnovitelných zdrojů v energetice i dopravě,
úspora surovin a energie díky využívání odpadu apod.
Občan uvažuje rozumně a odpovědně, pokud má k dispozici relevantní informace.
Proto podporujeme otevřený přístup veřejnosti k informacím i její účast na rozhodování o projektech s vlivem   na životní prostředí.
Ze stejného důvodu podporujeme ekologickou výchovu a osvětu.
Krajinu a přírodu chráníme pro jejich vlastní hodnotu, ale také pro lidi, kteří zde žijí.
Příroda  má hodnotu sama o sobě, člověk je přitom její součástí.
Ve střední Evropě chráníme velmi často právě kulturní krajinu, která vznikla díky citlivé a odpovědné činnosti desítek generací.
Myslíme globálně, jednáme lokálně
Svůj díl odpovědnosti za planetu budeme naplňovat zejména:
ochranou klimatu Země a snižováním emisí skleníkových plynů
prosazováním efektivní mezinárodní spolupráce a skutečným převzetím podílu odpovědnosti na řešení globálních problémů životního prostředí (povodně v letech 1997, 1998 a 2002 či větrná smršť ve Vysokých Tatrách ukázaly, že důsledky klimatických změn se mohou dotknout každého z nás)
respektováním principů udržitelného rozvoje (jak při rozhodování na úrovni státu, tak v regionech a obcích)
zapojováním měst, obcí a regionů do programů místního udržitelného rozvoje (např. Zdravá města)
využíváním efektivních metod veřejné správy (např. místní Agenda 21)
rozšířením zahraniční rozvojové spolupráce ČR nejen se zeměmi třetího světa, ale i východní a jihovýchodní Evropy, jejíž problémy se nás úzce dotýkají
(rozvojová pomoc nesmí být sociálně a ekologicky kontraproduktivní)
Ekologie pro každého
Všichni máme svůj díl odpovědnosti za stav životního prostředí.
Dáváme přednost rozumnému a odpovědnému jednání a otevřenému rozhodování.
Dnešní práva občanů na informace a na účast na správě věcí veřejných musí zůstat přinejmenším zachována.
Za tím křesťanští demokraté vždy stáli a stát budou.
Ekologicky odpovědného chování dosáhneme zejména:
podporou a prosazováním všech prostředků umožňujících kvalitní informování veřejnosti
usnadňováním účasti občanů na rozhodování v otázkách životního prostředí (např. integrovaný registr znečišťování, naplňování Aarhuské úmluvy apod.)
podporou nevládních ekologických organizací v praktické ochraně životního prostředí a v péči o přírodu
ekologickou výchovou a osvětou
(Vzdělaní občané jsou pro úspěšnou ochranu životního prostředí nepostradatelní.
Budou-li mít občané reálné možnosti dát přednost ekologicky odpovědnému chování, učiní tak.)
vlastním příkladem (tak jako dnes Ministerstvo životního prostředí, i další státní úřady a instituce   by měly ekologizovat svůj provoz, nakupovat ekologicky šetrné výrobky, třídit odpad, šetřit energiemi, využívat alternativ v dopravě apod.)
šířením dobrovolných nástrojů ochrany životního prostředí
(jak na straně výrobců – environmentální systémy řízení, vysoké standardy kvality, ekologické zemědělství, tak i na straně spotřebitelů
ekoznačky Ekologicky šetrný výrobek a BIO-Produkt ekologického zemědělství)
podporou progresivních podnikatelů v oblasti turistiky šetrné k přírodě (zvláště těch, kteří podnikají v oblastech Natury 2000)
Ekologicky orientovaná ekonomika
Prosazujeme efektivnější hospodářství, protože nechceme být evropským znečišťovatelem, a zároveň nechceme, aby naše firmy zaostávaly.
Ekologické chování musí být pro firmy úspěšnou strategií.
Spotřebitelé dávají stále více přednost výrobkům vyhovujícím ekologickým standardům.
Proto jsme již připravili progresivní Státní politiku životního prostředí na léta 2004–2010.
Našimi základními cíli jsou zvyšování podílu obnovitelných zdrojů na výrobě energie, podpora energetických úspor a ochrana klimatu Země (proto jsme prosadili zákon o podpoře obnovitelných zdrojů energie).
Rozvoje ekologicky orientované ekonomiky dosáhneme zejména:
efektivním a šetrným využíváním neobnovitelných nerostných surovin
rozvojem šetrného využívání obnovitelných zdrojů energie
(V našich podmínkách jde zejména o biomasu.
Význam však má také energie z větru, slunce, malé vodní elektrárny či tepelná čerpadla.
Naším cílem je dosáhnout alespoň 8% podílu těchto zdrojů do roku 2010 a 16% podílu do roku 2030.)
výraznou úsporou energie
(Energetická náročnost našeho hospodářství je stále téměř dvakrát vyšší, než je průměr zemí OECD.)
dokončením sociálně citlivé ekologické daňové reformy (ve spolupráci s odborovými a podnikatelskými svazy), která sníží zdanění práce a naopak zatíží znečišťující spotřebu
zodpovědným rozhodováním o způsobu nakládání s vyhořelým jaderným palivem.
Dotčené obce a jejich obyvatelé z rozhodování nesmí být vyloučeny.
podporou prevence vzniku odpadů a jejich využívání (úhradou za vytěžené horniny a nerosty, poplatky za odstraňování odpadu a podporou rozvoje recyklačních technologií)
zabráněním dovozu odpadů.
Naše země se nesmí stát evropským smetištěm.
Nepřipustíme takovou podobu evropské legislativy, která by umožňovala dovoz odpadu do českých spaloven či skládek.
Budeme důsledně stíhat nelegální dovozy odpadu.
zachováním územních ekologických limitů těžby hnědého uhlí a zárukou budoucnosti obcí (např. Horního Jiřetína a Černic.
Naopak je třeba provést odpis zásob uhlí, které se pod těmito obcemi nacházejí.
Odmítáme obětovat další vesnice těžbě.)
dohodou o vymístění těžby hornin a nerostů z chráněných území
Péče o krajinu
Příroda má obrovskou hodnotu sama o sobě.
Funkční ekosystémy jsou životně důležité i pro lidskou společnost.
Pro kvalitu našeho života je proto nezbytné zachování krásy krajiny i rozmanitosti druhů živočichů   a rostlin.
Proto podporujeme ochranu cenných území, která zvyšují atraktivitu a návštěvnost regionů.
Souladu mezi hospodářskou aktivitou a ochranou přírody dosáhneme zejména:
podporou farmářů a všech dalších podnikatelů, kteří napomáhají zachování či obnovování přirozené funkce krajiny při zadržování vody, ochraně proti erozi a zachování druhového bohatství rostlin   a živočichů
výsadbou biokoridorů, biocenter a půdoochranných či vodohospodářských opatření v rámci  pozemkových úprav
zvyšováním podílu listnatých dřevin při sázení lesů  s cílem přiblížit se přirozené druhové skladbě
zvyšováním schopnosti krajiny zadržovat vodu, což pozitivně ovlivňuje i kvalitu vody pitné  (to předpokládá také dotační podporu čištění odpadních vod v obcích)
šetrným a racionálním prováděním protipovodňových úprav vodních toků
Zdravotnictví
není jen soukromou hodnotou každého z nás, ale důležitým společenským bohatstvím.
V našem návrhu zdravotnického systému je ve středu zájmu občan – pacient.
Úlohou státu je široce pojatá ochrana zdraví, včetně podpory zdravého životního stylu a omezování zdraví zhoršujících  či ohrožujících faktorů.
V této souvislosti jsme se již například účinně zasadili o zákaz reklamy na tabákové výrobky  a prosazujeme úplný zákaz kouření na pracovištích.
Naše zdravotnictví by mělo v komplexní péči o zdraví občanů zejména:
poskytovat občanům veškeré informace potřebné pro jejich rozhodování a orientaci uvnitř zdravotnického systému
garantovat občanům dostupnost kvalitní péče a vyloučit péči nekvalitní
jasně definovat plně hrazenou, částečně hrazenou a nehrazenou péči
nastavit parametry dostupnosti plně hrazené péče, či péče se spoluúčastí
optimalizovat systém tak, aby se nepropadal do opakujících se ekonomických krizí
důsledně kontrolovat nakládání s prostředky vloženými do zdravotnického systému (revize hospodaření pojišťoven, nemocnic atd.)
• odstranit korupci spojenou s čekáním pacientů na zdravotnické výkony
Právní a ekonomický rámec – ekonomická rovnováha
Křesťanští demokraté vycházejí z článku 31 Listiny základních práv a svobod:
„Každý má právo na ochranu zdraví.
Občané mají na základě veřejného zdravotního pojištění právo na bezplatnou zdravotní péči   a na zdravotní pomůcky za podmínek, které stanoví zákon.“
ČR vydává na zdravotnictví více, než je průměr nových členů EU.
Proto nechceme zvyšovat odvody na zdravotní pojištění.
Financování zdravotní péče by mělo stát na dvou pilířích.
První, plně solidární, by měl být financován z veřejného zdravotního pojištění a ostatních veřejných zdrojů.
Druhý, individuální, by měl být nepovinný systém připojištění na zdravotní péči.
Tato péče by neměla být hrazena z prvního pilíře a mohla by ji poskytovat   i ta zdravotnická zařízení, která nemají smlouvu se zdravotní pojišťovnou.
zjednodušení systému by mělo sloužit 100% přerozdělení v prvním pilíři a vytvoření jednoho výběrčího místa
provádění výběru zdravotního i nemocenského pojištění v jedné instituci a oddělených fondech Nalezení ekonomické rovnováhy je podle nás možné v případě, že vynaloženým prostředkům bude odpovídat objem a kvalita poskytovaných služeb.
K tomu je nezbytné nastavit účinné kontrolní a vyvážené regulační mechanismy:
Na straně pojišťoven budeme prosazovat:
zdokonalení kontroly poskytované péče a odstraňování neodůvodněných rozdílů v úhradě zdravotní péče
Na straně poskytovatelů budeme prosazovat:
léčbu především doporučenými léčebnými postupy
léčbu jen toho, co skutečně umí a mohou (akreditace)
optimalizaci sítě zdravotnických zařízení
přesun péče do ambulantní sféry
domácí ošetřovatelskou péči
Na straně pacientů budeme prosazovat:
vyhledávání léčby jen tehdy, když ji skutečně potřebují (spoluúčast)
dodržování léčebného režimu (kontrola)
vyloučení možnosti zneužívat zdravotnický systém k řešení svých sociálních potíží
Kontrola kvality poskytované péče
Pacient má dnes jen velmi malou možnost posoudit úroveň poskytované péče.
Rozdílné náklady na standardizovaného pojištěnce, různá vybavenost zdravotnických zařízení a rozdílné náklady na léčení téže diagnózy přitom způsobují, že je našim pacientům poskytována různá kvalita zdravotní péče.
Pojišťovny musí chránit zájmy klientů – pojištěnců, a
nikoliv přispívat k jejich dezinformovanosti.
Musí   své pojištěnce informovat o kvalitě poskytovatelů a o závadách, které zjistily a které by mohly ovlivnit zdravotní stav pojištěnce nebo zapříčinit neoprávněně požadované doplatky.
Křesťanští demokraté jsou přesvědčeni, že základním úkolem zdravotnictví je nejen poskytování vysoce kvalitních služeb,
ale stejně jako ve všech vyspělých zemích i dostatečné informování pacienta.
K tomu patří i možnost získat opis vlastní zdravotní dokumentace.
Aby mohla pacientovi být garantována kvalita poskytovaných služeb, prosazujeme:
uložit zdravotním pojišťovnám kontrolu kvality zdravotní péče, kterou nakupují pro své pojištěnce
(Je neudržitelné, aby kvalita zboží o objemu 180 mld. korun nebyla systematicky kontrolována.)
akreditaci zdravotnických zařízení
stanovení léčebných standardů u ekonomicky nejvýznamnějších diagnóz
zveřejňování údajů o kvalitě poskytovaných služeb
povinnost pojišťoven oznámit pojištěnci skutečnosti, s nimiž se při kontrolách seznámily a jež by se mohly negativně projevit na zdravotním stavu pacienta
regulaci sítě zdravotnických zařízení výhradně na základě odborného posouzení
přijetí zákona o neziskových právnických osobách jako jednu z možných právních forem zdravotnických zařízení
Léková politika a zdravotně sociální oblast
V oblasti lékové politiky prosazujeme zejména:
ustavení speciální odborné skupiny pro lékovou politiku
(Touto skupinou stanovená jednoznačná definice léků plně či částečně hrazených ze zdravotního pojištění omezí bezúčelné předepisování léčiv.)
společnou komisi ministerstva financí a ministerstva zdravotnictví pro stanovení maximálních cen léků
zařazení nového léku mezi hrazené léky jen v tom případě, že prokazatelným způsobem přináší zlepšení léčebného efektu, nebo při stejném léčebném efektu nabízí nižší cenu
zavedení degresivní marže v lékárnách
sankce pro výrobce a prodejce léků a zdravotnických prostředků
(Sankce bude uplatněna v případě podpory prodeje uplácením nebo jakýmkoliv hmotným prospěchem lékařů, kteří léky a zdravotnické prostředky předepisují, a nebude se vztahovat na podporu odborných seminářů, které budou na návrh odborné společnosti schváleny ministerstvem zdravotnictví.)
V oblasti zdravotně sociální podpoříme budování provázaného systému zdravotně sociálních ústavů a zařízení, a to od paliativních jednotek a geriatrických oddělení v nemocnicích, přes léčebny dlouhodobě nemocných, ošetřovatelské ústavy, hospice až k domovům důchodců se spoluúčastí dlouhodobě hospitalizovaných.
Spoluúčast a nadstandardní péče
Ve spoluúčasti pacienta spatřujeme nástroj spoluodpovědnosti za užívání zdravotní péče, a nikoli především nástroj pro získávání finančních prostředků.
Jako možné oblasti spoluúčasti vidíme např. poplatky za návštěvu u lékaře, zřízení manipulačního poplatku za výdej léků na recept a hospitalizační poplatek.
Zasadíme se o to, aby výše spoluúčasti byla nastavena v takovém rozmezí, kdy již funguje,
ale nikomu neškodí, a aby ji nehradili sociálně potřební občané.
Nadstandardní péčí rozumíme vyšší komfort v nemocnicích a v ústavních zařízeních dlouhodobé a následné péče,
možnost volby ošetřujících či operujících lékařů,
časové přizpůsobení vyšetřovacího a léčebného programu,
možnost nákladnějších než základních zdravotních pomůcek a zdravotnického materiálu,
dopravy sanitním vozem v neakutním případě apod.
Nadstandardní péče bude hrazena přímo, či z komerčního připojištění.
Ekonomické dopady navržených řešení
Návrhy KDU-ČSL přinesou tato konkrétní zlepšení:
regulace sítě poskytovatelů zdravotní péče úspory 4 mld. korun ročně
důsledná kontrola léčby pacientů úspory v řádu desítek až stovek milionů korun
(Nedodržování léčebného režimu způsobuje prodloužení období léčení, v jehož průběhu pacient neplatí zdravotní pojištění.)
finanční spoluúčasti pacientů v lůžkových odděleních cca 50–100 Kč na osobu a den úspory cca 1 miliardu korun (V ČR je ročně vykazováno více než 17 milionů lůžkodnů.)
akreditace a standardy úspory desítek milionů korun
oblast lékové politiky úspory cca 3 miliard
změna systému úhrad zdravotnických prostředků úspory cca 1 mld. Kč
narovnání tvorby cen uvnitř systému úspory cca 3 mld. Kč
Zdravotnictví generuje každý rok ztrátu ve výši 4–5 miliard korun.
Navrhovaná řešení problémů a uvedené úspory by měly vést k postupnému snižování kumulované ztráty z minulých let a k vyrovnanému hospodaření, jakož i ke zvýšení kvality poskytovaných služeb.
Vzdělávání pro budoucnost
Vzdělání je klíčem k životnímu úspěchu, nejlepší investicí do budoucnosti, účinnou prevencí proti nezaměstnanosti, drogám a růstu zločinnosti.
Úkolem vzdělávacího systému je pečovat o co nejlepší rozvinutí každého nadání: žádný talent na zmar.
Vzdělání není jen osobní investicí do vlastní kariéry, jak tvrdí liberálové, ani plánovaným naplňováním potřeb státu, jak soudí socialisté.
Je to péče o rozvoj a výchovu svobodných lidí, občanů, na nichž závisí naše budoucnost.
Potřeby pro budoucí vzdělávání, cíle i nástroje k jejich dosažení definujeme z pohledu žáka, učitele, školy a efektivního financování.
Pro úspěšné celoživotní vzdělávání budeme prosazovat zejména:
změny v základním školství, které učiní:
z výchovy osobnosti žáka prioritu,
základní školu bezpečným prostorem,
zvýšení úrovně výuky cizích jazyků a informační gramotnosti.
Zavedeme etickou výchovu jako doplňující předmět, angličtinu povinně od třetí třídy a aplikovanou výuku informatiky.
zachování malých škol na venkově
pestrou nabídku vzdělávacích programů a možnost prostupnosti škol
individuální přístup ke vzdělávání a integraci znevýhodněných žáků
zvýšení prestiže řemesel rozvojem učebních oborů a rozšíření možnosti získat maturitu v navazujících oborech
snadnější přístup k vysokoškolskému vzdělání, zejména bakalářskému, a podporu mladých vědců
další vzdělávání jak profesní a rekvalifikační, tak zájmové.
Předložíme zákon o dalším vzdělávání.
Učit se celý život a pro život
Podporujeme osobnostní výchovu dětí, které hledají svoji životní orientaci a učí se navazovat vztahy ve škole, v rodině a ve společnosti.
Proto chceme zavést a dále rozvíjet zejména:
etickou (prosociální) výchovu jako samostatný volitelný předmět osobnostní výchovy.
Žák má získat orientaci ve vztazích k rodině, ke spolužákům, k učitelům formou her a praktických zkušeností.
Proto budeme prosazovat hodinu etické výchovy týdně na prvním i druhém stupni, počínaje 3. třídou.
Považujeme za nutné posílit přípravné a další vzdělávání pedagogů pro výuku etické výchovy, a to formou rozvojového programu na vysokých školách.
intenzivní výuku angličtiny.
Angličtina by měla být prvním povinným cizím jazykem, vyučovaným nejpozději od 3. třídy, podle možností již od 1. třídy.
Druhý jazyk – němčina, francouzština   atd. by měl zůstat jako volitelný, a to nejpozději od 8. třídy.
ve středním školství již výjimečně uplatňovanou dvojjazyčnou výuku.
Za žádoucí považujeme zavést výuku v anglickém jazyce alespoň v jednom předmětu.
Tyto změny promítneme do vzdělávacích programů.
využití  informačních  a  komunikačních  technologií.
Kromě  dostupnosti  techniky  je  předpokladem  využití  ICT  také  schopnost  psát  na  klávesnici.
Tato  zdánlivá  samozřejmost  je  dosud  opomíjená.
Proto  navrhujeme  zavést  psaní  na  klávesnici  jako  součást  výuky  informatiky.
vzdělávací služby hrazené převážně z veřejných zdrojů, dostupné podle odpovídajícího stupně vzdělávání.
Podporujeme princip bezplatnosti základního a středního vzdělávání.
Jsme   si vědomi jeho nezbytnosti i nákladnosti.
Především z důvodů motivačních souhlasíme se spoluúčastí (rodičů, nebo studentů) na nákladech v mateřských školách, v zájmovém vzdělávání a na vysokých školách.
využití stavebního spoření na krytí výdajů spojených s vysokoškolským studiem.
Rozšíříme možnosti výhodných půjček na konkrétní studijní účely, jako je například zahraniční stáž nebo doktorandské studium.
Budeme prosazovat sociální a prospěchová stipendia.
Zvýšíme počet stipendií   pro studium v zahraničí a zahraničních studentů u nás.
Usnadníme studentské brigády pružnou formou práce na dohodu.
Navrhujeme, aby se příjmy studenta ze stipendia na ubytování, stravování   a zahraniční pobyty nezapočítávaly do příjmů rozhodných pro přiznání nároku na sociální dávky.
dokonalejší prostupnost vzdělávací soustavy mezi jednotlivými stupni a nebo mezi obory v rámci jednoho stupně, zajišťovanou systémem vzdělávacích programů, od mateřských škol až po vyšší odborné školy
individuální  přístup  ke  vzdělávání  žáků.
Tím  rozumíme  jak  individuální  pozornost  věnovanoukaždému  žákovi,  tak  výuku  podle  individuálních  vzdělávacích  a  studijních  plánů  za  účelem  podpory mimořádných  talentů.
Individualizaci  výuky  napomáhají  nižší  počty  žáků  ve  třídách  a  možnost  dělení tříd na skupiny.
integraci zdravotně znevýhodněných žáků.
Cílem není jen výrazné zvýšení kvality jejich života   a snížení následných nákladů na péči o tyto děti.
Jejich přítomnost vychovává ostatní, zdravé žáky, a kultivuje tak prostředí školy.
Budeme prosazovat finanční podporu této integrace formou příspěvku na osobní asistenty z prostředků MPSV, dotace na asistenty pedagoga a zvýšením normativu   na integrované žáky s lehčím zdravotním postižením.
posílení prestiže řemesel.
Snaha získat maturitu je přirozenou odpovědí na společenský trend, který oceňuje vyšší vzdělání a kvalifikaci.
Přitom se na trhu práce opakovaně setkáváme s požadavky na kvalifikované řemeslníky, od kterých se neočekávají všeobecné maturitní znalosti, ale řemeslná zručnost a orientace v oboru.
Skutečným řešením je prostupnost vzdělávacích programů odborného školství.
Existenci učebních oborů chceme podpořit daňovým zvýhodněním podniků,   které umožní praktickou výuku.
snadnější přístup k vysokoškolskému vzdělávání.
Budeme podporovat zvyšování kapacit   v bakalářských studijních programech, které budou zaměřené více na praxi a umožní vstup   do navazujících magisterských studijních programů.
Předpokládáme, že po rozšíření bakalářských programů a při využití nabídky vyšších odborných škol by mělo mít možnost studovat v programech terciárního vzdělávání až 50 % populačního ročníku.
každoroční zvyšování prostředků určených pro vysoké školy, výzkum a vývoj.
Cílem je naplnit požadavky na změnu struktury programů, zvyšování platů vysokoškolských pedagogů, zajištění zahraničních pobytů pro studenty i učitele.
Pro zvyšování konkurenceschopnosti a pro získávání doplňkových finančních prostředků považujeme za nutné rozšířit výuku v cizích jazycích, především v angličtině.
Za hlavní nástroj financování výzkumu na vysokých školách považujeme výzkumné záměry a účelové prostředky z programů.
systém dalšího vzdělávání.
Rozumíme tím především rozvoj profesního vzdělávání, které slouží k výkonu povolání a rekvalifikačního vzdělávání v nezaměstnanosti, tzv. „druhé šance“, která má zlepšit vyhlídky na nalezení práce.
Chceme prosadit zákon o dalším vzdělávání, jehož součástí bude daňové zvýhodnění dalšího profesního vzdělávání zaměstnanců i zaměstnavatelů.
Potřebujeme učitele, který je průvodcem našich dětí
V  uplynulých  letech  jsme  se  podíleli  na  prosazení  zákona  o  pedagogických  pracovnících  a  na  významném  zvyšování  platů  učitelů.
Jde  o  zásadní  krok  směrem  k  upevnění  jejich  spole-čenského  a  ekonomického  postavení.
Jsme  si  vědomi  potřeby  změnit  přípravu  učitelů  na  výkon  povolání.
Proto  předložíme  návrh  záko-na,  který  stanoví  požadavky  na  vzdělávání  pedagogů.
Tyto  požadavky  budou  odstupňované  podle   studijních  programů  pro  různé  stupně  vzdělávání.
Je  zřejmé,  že  většina  učitelů  nejsou  a  nebudou  vědci, ale  mají  učit  a  vychovávat.
Zákon  by  měl  stanovit  povinnost  vykonat  „talentovou  zkoušku“,  která  ověří jeho  předpoklady  k  učitelskému  povolání,  dále  by  měl  stanovit  obsahové  požadavky  na  studenta  a  strukturu  i  obsah  výstupních  zkoušek.
Budeme usilovat o to, aby požadavky na vzdělávání učitelů odpovídaly profesním kompetencím stanoveným profesním standardem.
Abychom měli učitele, který bude průvodcem dětí a partnerem studentů, chceme prosadit zejména:
změnu přípravy učitelů, zákonem stanovenou povinnou „talentovou zkoušku“, prodloužení praxe   a vymezení požadavků profesních kompetencí
povinné postgraduální studium a atestace učitelů
navýšení průměrných platů učitelů na úroveň 130 % průměrného výdělku v ČR a zvýšení podílu motivační části platu
dialog s učitelskými sdruženími
přijetí etického kodexu učitele
Pro vnitřní reformu školy plánujeme:
podpořit  vznik  partnerství  mezi  školou,  rodiči  a  zřizovatelem.
Partnerství  školy  a  rodičů nemůže  být  založeno  jen  na  formálním  vztahu  vymezeném  zákonem.
Omezování  vlivu  sociálně patologických  jevů,  počínaje  všemi  druhy  závislostí,  a  konče  šikanou,  vyžaduje  mnohem  větší spolupráci  rodičů  s  učiteli,  založenou  na  vzájemné  důvěře  a  společném  cíli,  jímž  je  zdravý  vývoj dětí.
motivovat učitele k týmové práci při přípravě a realizaci školních vzdělávacích programů
rozšířit působení školy v obci i v regionu.
Budeme podporovat zapojení školy do dalšího vzdělávání, sportovních a kulturních aktivit občanů.
Abychom znali výsledky vzdělávání a mohli ovlivňovat  jeho kvalitu a efektivitu, budeme podporovat:
•
reformu maturitní a závěrečné zkoušky na střední škole.
Budeme prosazovat novou maturitní  zkoušku již od školního roku 2007–08.
Společná část obsahuje tři zkoušky: český jazyk a cizí jazyk jako povinné předměty, třetí jako volitelný z matematiky, občanského, přírodovědně-technického a informačně-technologického základu.
Podle výsledků ověřování jsme připraveni k odkladu třetí volitelné zkoušky na nezbytně nutnou dobu.
Úspěšné zavedení nové maturity považujeme za klíčový moment reformy.
normativní financování na žáka a zjednodušení finančního toku.
zvýšení kapacity církevních škol a jejich finanční zajištění.
Nepovažujeme financování církevních škol za dostatečné, a už vůbec ne za zvýhodňující.
Zřizovatelé těchto škol nejsou podnikatelské subjekty ani nemají příjmy z daní, nebyly jim v restituci vráceny majetky, z nichž by mohli neziskovou činnost provozovat.
Církevní školy se snaží nevybírat školné.
Vzdělávání je posláním církví, vidí v něm příležitost vracet společnosti prostředky do nich vložené v podobě vzdělaných a dobře vychovaných mladých lidí.
Učitelé v církevních školách si zaslouží stejné ocenění jako ve školách zřizovaných kraji   či obcemi.
Pro zodpovědné spolurozhodování všech partnerů ve školství chceme prosazovat zejména:
získávání odborníků a zastupitelů, kteří budou zodpovědně spolurozhodovat o vzdělávání na všech úrovních veřejné správy.
posílení role odborné veřejnosti při tvorbě a hodnocení základních dokumentů.
Jsou to například vzdělávací programy, Národní soustava oborů vzdělání, Národní soustavy povolání a kvalifikací atd.
menší počet, ale lépe placených výkonnějších úředníků ministerstva školství.
Jsme přesvědčeni, že předpokladem úspěšné politiky vzdělávání je pozornost soustředěná na rozvoj osobnosti žáka i učitele.
KDU-ČSL uznává společenský význam sportu
Sport tvoří významnou součást zdravého životního stylu, hraje důležitou roli v rozvoji osobnosti.
Aktivní provozování sportu se stává zejména u mladé generace nejefektivnějším nástrojem prevence negativních sociálních jevů.
Proto budeme prosazovat:
zavedení zákonné povinnosti krajů a obcí pečovat o sport.
Do krajů a obcí chceme převést   prostřednictvím rozpočtového určení daní finanční prostředky státního rozpočtu určené pro tuto   oblast dosud Ministerstvu školství, mládeže a tělovýchovy.
finanční podporu sportovních neziskových organizací, zejména v oblasti údržby a rozvoje sportovní infrastruktury,
monitoring sportovní infrastruktury.
Ten by měl být proveden ve spolupráci se sportovními svazy.
Následně chceme vyrovnávat historicky vzniklé regionální i odvětvové nerovnosti.
podporu sportu zdravotně postižených ve spolupráci s Českým paralympijským výborem.
zlepšení přístupnosti sportovních zařízení pro rekreační i výkonnostní sport.
V oblasti státní sportovní reprezentace se zaměříme na:
efektivní nakládání s prostředky na reprezentaci (vytvořením systému průhledné, účelné a diferencované podpory přípravy sportovců-reprezentantů).
propojení vzdělávacího systému a systému sportovní přípravy talentovaných sportovců.
důsledné finanční zabezpečení sportovní reprezentace prostřednictvím odborných sportovních svazů   s důrazem na jejich zodpovědnost za příslušné sportovní odvětví.
preferenci olympijských a paralympijských sportů.
tvrdý boj proti dopingu.
Chceme podpořit talentovanou mládež a zaměřit se na:
převod tzv. sportovních tříd na místní sportovní centra s více sporty, s programem sportovní přípravy provázaným s rámcovým vzdělávacím programem.
vytvoření regionálních sportovních center s možností více druhů sportů s programem sportovní přípravy pro žáky středních škol s cílem přípravy talentovaných sportovců na reprezentaci.
vytvoření systému kritérií pro udělování individuálních studijních plánů sportovcům-reprezentantům.
vybudování standardního systému zdravotní péče o sportovce spolu se sportovními svazy a resortem zdravotnictví.
Budeme usilovat o to, aby státní podpora sportovního prostředí směřovala ve větší míře než dnes na sportování zejména dětí a mládeže.
Volný čas dětí a mládeže
Zvyšuje se zájem dětí a mladých lidí o aktivní formy využívání volného času.
To je vidět na stoupajícím počtu dětí zapojených do činností středisek volného času a dalších školských zařízení pro zájmové vzdělávání.
Pozadu nezůstávají ani sportovní oddíly a občanská sdružení dětí a mládeže.
KDU-ČSL bude prosazovat:
vytvoření podmínek pro rozvoj aktivit ve volném čase žáků zajišťovaných školami, školními kluby a středisky volného času.
Za tímto účelem je nutné vytvořit účinné mechanismy pro spolupráci státních a samosprávných orgánů, v jejichž kompetenci je činnost těchto škol a školských zařízení,   s cílem rozšiřování počtu těchto zařízení a jejich činností.
systematickou a cílenou podporu nestátních neziskových organizací.
Ty mají zásadní význam pro vytváření občanské společnosti a neformálního vzdělávání mladých lidí.
KDU-ČSL bude v této oblasti podporovat organizace, jako je Orel, Sokol, Skaut a další.
rozšíření a podporu vzdělávání pro dobrovolné i profesionální pracovníky, kteří se věnují práci s dětmi a mládeží ve volném čase, včetně možností následného uznání tohoto vzdělání   v rámci systému celoživotního vzdělávání.
Informační a komunikační technologie
Přejeme si, aby Česká republika využila šanci, kterou nabízejí informační a komunikační technologie (ICT).
Považujeme za důležité, aby spolu s rozvojem ICT nedocházelo k postupnému rozdělování společnosti na ty občany, kteří moderní technologie umějí využívat, a na ostatní, kterým se možnosti jejich užívání vzdalují.
Rozvoje využívání informačních a komunikačních technologií dosáhneme zejména:
systematickým vzděláváním všech generací a stíráním rozdílu mezi městem a venkovem
(Vzdělaný uživatel je ten, který pochopil, a ne se něco nazpaměť naučil.
Rozvoj informační technologie je zelenou pro venkov.
Protože informace jsou přístupné odkudkoliv, rozdíl mezi městy a venkovem   se díky nim snižuje.
Podporujeme proto aktivní politiku pro venkovské oblasti tak, aby ICT byly dostupné i tam.)
zavedením kvalitní komunikace mezi úřady (Úřady ať si mezi sebou vyměňují dokumenty, nikoli posílají občany!)
podporou vývoje a bezpečnostní platformou „open source“ softwaru
(Bezproblémová výměna dat a informací je možná pouze na bázi otevřených formátů.)
Naše cíle
Chceme se zaměřit na pět základních oblastí:
E-government – (Zahrnuje správu veřejných věcí s využitím informačních a komunikačních technologií.
Naším cílem je, aby se vztah mezi občanem, státem a politikou napřímil.)
E-business – (V elektronickém obchodu prosazujeme vlídnější prostředí pro podnikání, které nezanedbává možnosti ICT.)
otevřenost a bezpečnost ve všech oblastech, které se týkají veřejné správy
(Srovnání kroku   s akčními plány eEurope a zvýšení informovanosti našich občanů povedou k posílení otevřenosti   a bezpečnosti.)
Česká pošta by měla zprostředkovat snadný kontakt občanů se státní správou a poskytovat veškerý komfort při vyřizování úředních záležitostí
dostupnost vysokorychlostního internetu pro všechny občany ČR
E-Government
E-Government chápeme jako poskytování rychlejších, přístupnějších a levnějších služeb veřejné správy našim občanům.
V době klesající volební účasti a malého zájmu o věci veřejné mohou být ICT nástrojem,   který přiblíží veřejnou správu i politiku občanovi.
Hlavní překážku takového přiblížení vidíme v absenci zákona o registrech, který by stanovil, jakým způsobem si státní správa a samospráva budou vyměňovat údaje.
Další překážkou je lpění jednotlivých ministerstev   na vlastním řešení bez účinné snahy nalézat řešení společná.
Proto chceme pokračovat v cestě, která byla nastoupena vznikem ministerstva informatiky.
Budeme usilovat o prosazení a posílení těchto principů:
úřady musí komunikovat s občany, ale především i mezi sebou, prostřednictvím interne-tu
(Placení daní, zjišťování informací, vyplňování formulářů a další agendy by měly být dostupné   pro každého.
Jen tak bude možné sjednotit některé agendy pod jednu střechu, byť virtuální.
Důležité   je připravit pro občana tak pohodlné řešení, aby nebyl nucen oběhávat úřady.
K tomu je třeba dopracovat a přijmout zákon, který by stanovil pravidla pro výměnu dat mezi úřady – zákon o registrech.)
zabezpečení dat proti zneužití
informační gramotnost nesmí být na úřadech kvalifikačním předpokladem pouze v oddělení informatiky
(Proto budeme klást důraz především na vzdělávání úředníků v oblasti ICT, aby nové   technologie umožnily úřadům přiblížit se občanům.
Informační gramotnost považujeme za nutný předpoklad k výkonu úřednického povolání.)
bezproblémová výměna dat a informací je možná pouze na bázi otevřených formátů
(Stát nemůže nutit občany k nákupu zařízení, které mu umožní číst jeden daný formát.
Mimořádná nabídka jednoho řešení může být sice výhodná pro úřady veřejné správy, ale ve svých důsledcích se pro občana stává dražší variantou.)
zahájení diskuse o možnosti elektronického hlasování ve volbách (především na regionální úrovni a jedině za podmínky dostatečného zabezpečení takového systému proti zneužití)
zdokonalování a propagaci efektivnějšího využití portálu veřejné správy jako virtuálního kontaktního místa pro občany
E-Business
Elektronický obchod se přes jisté vystřízlivění dále vyvíjí.
Podporujeme taková opatření, která e-business zjednoduší, a to nejen na straně příjemce služeb, ale i na straně jejich poskytovatelů.
Většina podnikatelů je dnes nespokojená s množstvím byrokratických překážek, a proto pravidla elektronického podnikání nesmí odrazovat od jejich dalšího rozvoje (rychlost změn obchodních společností, činnost obchodních soudů, vyšší přijímání e-podpisu apod.).
Zdravé prostředí pro obchod je nezbytnou podmínkou i pro rozvoj e-businessu.
Omezit rizika informačních a komunikačních technologií dokážeme:
důrazem na legislativní kroky, které by v rámci celé EU nastavily jednotná pravidla (ovšem vždy v souladu s principem subsidiarity)
realizací celoevropských opatření týkajících se bezpečnosti smluv, diskrétnosti a podpisové autentičnosti (e-podpis)
potíráním kriminality, páchané zejména ve světě internetu
dalším uvolněním telekomunikačního trhu v České republice
(Úspěch nové ekonomiky závisí   na nízkých telekomunikačních poplatcích.
Jejich současná výše je důsledkem nedostatečné soutěže.
Přístup k internetu, včetně širokopásmového, na kterém je e-business závislý, nesmí být těmito   poplatky omezen.)
Otevřenost a bezpečnost
Součástí akčního plánu eEurope + 2003, na který navazuje plán eEurope 2005, jsou i pravidla, která se týkají bezpečnosti a možnosti používání otevřených formátů a Open source softwaru.
Informační technologie bez informací o nich samých nenesou totiž žádaný efekt.
Takové informace jsou   u nás nedostatečné.
Budeme prosazovat, aby tyto akční plány plnila Česká republika bez současného   prodlévání.
Proto budeme prosazovat:
posílení informovanosti nejen o problematice bezpečnosti, ale i otevřených formátů a Open source softwaru ve veřejné správě
aby Česká republika byla technologicky neutrální
aby do výběrových řízení vstupovala jak „komerční“, tak i „open source“ řešení
Česká pošta
Podporujeme transformaci státního podniku Česká pošta na akciovou společnost se 100% účastí  státu.
Česká pošta se v příštích letech musí stát místem nabízejícím možnosti komfortního kontaktu mezi   občanem a státem.
Služby České pošty chceme dále modernizovat, což předpokládá lepší manažerský   přístup a zkvalitnění služeb.
V prostředí postupující liberalizace poštovních trhů budeme dbát na vytvoření podmínek pro udržení   a rozvoj národního poštovního operátora s cílem uchovat nadstandardní úroveň hustoty poštovní sítě   a kvalitu služeb za dostupné ceny.
Dostupnost těchto služeb přímo ovlivňuje kvalitu života na venkově, proto se nesmí snížit.
Sama hustota poštovní sítě však nestačí.
V závislosti na poptávce po poštovních službách v jednotlivých lokalitách je třeba přizpůsobit otevírací dobu pošt a jejich personální obsazení tak, aby pošty mohly plnit své funkce a nabízet kvalitní služby podle potřeb zákazníků, včetně doručování zásilek.
Kultura
KDU-ČSL předkládá dynamický program podpory, obnovy  a rozvoje kultury.
Po mnohaleté zkušenosti s totalitním politickým systémem přetrvává v naší společnosti určitá obezřetnost vůči státu jakožto mocenské instituci.
Zvláště v oblasti kultury je naše společnost velmi citlivá na jakýkoli náznak ideového zasahování do svobodného myšlenkového světa umění a kultury.
KDU-ČSL stojí politicky jednoznačně na straně svobody svědomí, tvorby a projevu.
Zároveň si ale uvědomuje i politickou spoluodpovědnost za mravní a kulturní stav společnosti.
Společnost má mít možnost účinně se bránit rádoby kulturním produktům, které ohrožují její vůli a schopnost rozeznávat dobro od zla a rozkládají její soudržnost.
Nesmí to ovšem činit způsobem, který by omezoval tvůrčí svobodu.
Aby společnost mohla chránit, obnovovat a rozvíjet kulturní a duchovní dědictví naší země, potřebuje mít účinný program podpory, obnovy a rozvoje kultury.
Křesťanští demokraté proto předkládají principy kulturní politiky, které nejsou omezeny stranickou ideologií (socialismus), ale ani netvrdí, že stát vůbec kulturu ovlivňovat nemá (liberalismus).
Promyšlenou politikou v oblasti kultury a vzdělání umožníme prakticky projevit individuální zájem občanů   o naše i světové umění, a tak podpořit i jeho rozvíjení.
Financování kultury
V posledních letech stále klesá podíl výdajů státu na kulturu vzhledem k ostatním výdajům státního rozpočtu.
Navrhujeme zastavit tento pokles zavedením následujících opatření:
budeme usilovat o to, aby se výdaje státu na kulturu přiblížily k 1 % celkových výdajů státního rozpočtu
úpravou příslušných zákonů rozšíříme prostor pro financování neziskových kulturních aktivit z různých úrovní veřejných rozpočtů i ze soukromých zdrojů
budeme prosazovat rozšíření možností daňového zvýhodnění pro neziskové kulturní aktivity
vynasnažíme se co nejvíce uplatňovat model víceletého financování kulturních projektů
podporou Národního muzea i Národní knihovny v jejich investičních záměrech (záchrana  historické budovy a sbírek Národního muzea a výstavba nové budovy Národní knihovny)
Památková péče
Nemovité i movité kulturní dědictví je naším obrovským bohatstvím a úzce souvisí se zájmem turistů   o naši zemi.
Toto dědictví jsme povinni chránit a užívat tak, abychom ho předali dalším generacím.
Proto jsme odhodláni
prosadit úpravy památkového zákona, které krajům umožní podílet se na údržbě a využití památek
vlastníkům kulturních památek a sbírek, o něž má zájem celá naše společnost, umožnit náhradu za vynucené omezování práv
daňově zvýhodnit dovoz a nákup předmětů kulturní hodnoty za předpokladu, že budou zpřístupněny veřejnosti
Dokončení transformace vztahu státu a církví
Budeme prosazovat takový vztah soužití a spolupráce státu a církví, který je inspirován rozšířeným modelem těchto vztahů v ostatních zemích EU.
To pro nás konkrétně znamená
prosadit úpravu zákona o církvích, která by nebyla v rozporu s Ústavním pořádkem České republiky
připravit dvě varianty majetkového urovnání vztahů státu a církví:
1. završit započatá jednání o postupném splácení majetku, který si stát ponechá, a to ve prospěch všech církví
2. zahájit jednání o restitučních zákonech a naturálním navracení majetku, o který církve požádají
Transformace kulturních institucí
připravíme analýzu postavení státních kulturních institucí
(Podle výsledků této analýzy pak připravíme zákon, který umožní jejich transformaci na instituce veřejné služby – na neziskové právnické osoby v kultuře.)
Státní fond kultury chceme změnit na kulturní fond veřejné služby s nově definovanými zdroji příjmů
(Tento fond se stane hlavním zdrojem prostředků pro grantovou podporu zejména profesionálních tvůrčích a interpretačních aktivit.)
Mediální problematika
podpoříme co nejrychlejší digitalizaci televizního i rozhlasového vysílání (Umožní nabídnout divákům a posluchačům širší spektrum pořadů.)
připravíme nové zákony o České televizi a Českém rozhlasu
(V nich bude třeba lépe definovat jejich poslání jako médií veřejné služby a změnit způsob ustavování a poslání jejich rad.
KDU-ČSL zvažuje zavedení tzv. „Bavorského modelu“, podle kterého Radu televize tvoří cca 35 lidí, přímo jmenovaných zákonem stanovenými institucemi.
Členství je čestné, členové Rady volí ředitele a schvalují rozpočet.
Rada volí svůj pětičlenný výkonný orgán s dalšími kompetencemi.
Tento model zvyšuje vazbu občanské společnosti na média veřejné služby.)
zasadíme se o rozšíření mediální výchovy na školách všech stupňů s cílem zvýšit míru kritického vnímání masových médií
(Připravíme program pro výchovu mladé generace k účelnému využívání moderních informačních technologií.)
Spravedlnost
České justici se doposud nepodařilo naplnit požadavek zásady rychlosti soudního řízení, která je garantována Úmluvou o ochraně lidských práv.
Podle ní má každý právo na to, aby jeho záležitost byla spravedlivě, veřejně a v přiměřené lhůtě projednána nezávislým a nestranným soudem.
Evropský soud pro lidská práva ve Štrasburku však nařizuje stále častěji vláděČR zaplatit nemalé částky jako odškodnění za průtahy.
Naším cílem je rychlá a pružná justice při zachování nejvyšší možné kvality rozhodování.
Chceme odstraňovat přetrvávající nedostatky postupnými kroky, nikoli revolučními změnami.
Současný nevyhovující stav je způsoben:
přetížením soudů (daným stále vzrůstajícím počtem občanskoprávních i trestních věcí)
prodlužováním řízení (Někteří účastníci řízení mají zájem na průtazích, a proto nevyhovují výzvám soudu, odmítají přebírat poštu, neodůvodněně namítají podjatost soudců atd.)
přílišnou formalizací procesních předpisů (Nepřiměřený důraz na splnění ryze formálních náležitostí vede k prodlužování řízení.)
paradoxně i stížnostmi na průtahy (Ty jsou totiž často neúčinné a ke zrychlení řízení nevedou.)
nedostatkem soudců a státních zástupců
nedostatečným počtem pracovníků soudní administrativy
nízkou odpovědností některých soudců i vedením soudů za průtahy v řízení
nerovnoměrným vytížením soudů i soudců a stále ještě nedostatečným technickým vybavením soudů
roztříštěností právních úprav, častými novelizacemi a nedostatečnou provázaností celého právního řádu
Navrhujeme proto tato zásadní opatření ke zlepšení uvedeného stavu:
Omezení soudní agendy v občanskoprávním řízení
Jsme rozhodnuti prosazovat legislativní a organizační opatření, která omezí stále rostoucí soudní agendu.
Budeme působit na účastníky řízení tak, aby jej sami záměrně neprotahovali.
Jedním z možných východisek k omezení soudní agendy je zavedení mediace v občanskoprávním řízení, případně dalších alternativních způsobůřešení sporů.
Vyřešení sporu je v tomto případě výsledkem   jednání obou stran za účasti nezávislé třetí osoby (mediátora), která je vede k urovnání sporu.
Mediátor zde nerozhoduje, ale je zprostředkovatelem vzájemně akceptovatelného urovnání.
Tento způsob řešení sporu   je nezávazný, nabízí však podstatně rychlejší a pro účastníky levnější alternativu.
Za prodlužováním civilních sporů je často záměrná nečinnost jedné strany.
Klasické donucovací prostředky ke spolupráci (jako jsou např. pořádkové pokuty) často selhávají, a proto hodláme rozšířit institut   tzv. nesporných tvrzení i na případy, kdy protistrana určité tvrzení výslovně nepopře, nebo se k němu vlastním zaviněním nevyjádří.
Tím umožní soudu, aby takové tvrzení považoval za prokázané se všemi důsledky, které to pro nečinnou stranu sporu může mít.
Na občanskoprávních principech náhrady škody chceme zavést další sankci majetkové povahy, kterou bude povinnost účastníkůřízení před soudem nahradit náklady zmařeného jednání nebo jiných úkonů soudu,   a to nejen náklady státu, ale i náklady ostatních účastníků.
Urychlení řízení může také napomoci zjednodušené podávání žalob prostřednictvím typizovaných žalob   na předepsaných formulářích a využití institutu rozsudku pro zmeškání i v situacích, kdy se k soudnímu jednání nedostaví ani jedna strana sporu.
V obchodních sporech se nebráníme širšímu využívání rozhodčích řízení, musí být však jasněřečeno, kdo a za jakých okolností v nich může rozhodovat.
Omezení soudní agendy v trestním řízení
Budeme omezovat zbytečný formalismus trestního řízení.
Zavedeme lhůty pro rozhodování soudů.
Trestní řízení je neúměrně zatěžováno čtením stovek a často i tisíců stran listinných důkazů.
Zrychlíme   a zjednodušíme dokazování v rámci hlavního líčení tím, že důkazy, které obě strany označí za nesporné, nebude třeba provádět.
Také u velkého množství poškozených lze pracovat jen s úředními záznamy o podaném vysvětlení sepsanými s těmi osobami, které budou svá práva vykonávat  prostřednictvím omezeného počtu společných zmocněnců.
V trestním řízení stanovíme pořádkové lhůty pro každou etapu řízení.
Lhůty pro jednotlivé úkony je možné stanovit i s ohledem na stupeň obtížnosti projednávané věci.
Překročení lhůt by policejní orgán i státní zástupce musel vždy odůvodnit nadřízenému orgánu, soudce pak předsedovi příslušného soudu.
Vedle výrazného zjednodušení procesních předpisů, odstranění duplicit v řízení a zpřísnění sankcí budeme hledat účinnější způsoby doručování soudních obsílek a zkvalitníme spolupráci soudů a policie při předvádění osob.
Řešení průtahů v soudním řízení
Posílíme možnosti občanů účinně se bránit průtahům v soudním řízení a soudcům lépe rozdělíme práci.
Dosavadní praxe vyřizování stížností na průtahy v práci soudů a státních zástupců je nedostatečná.
Pokud má být stížnost účinná, musí mít účastník řízení možnost žádat přímo oprávněný orgán, aby stanovil lhůtu k provedení konkrétního procesního úkonu.
V soudním řízení je takovým orgánem příslušný vyšší soud,   v přípravném řízení by se takovým orgánem mělo stát nadřízené státní zastupitelství.
Také v občanském soudním řádu chceme prosadit stanovení procesních pořádkových lhůt pro rozhodování.
Zkrácení délky trvání odvolacího řízení hodláme dosáhnout stanovením lhůty, kdy by mělo dojít k zahájení řízení.
Současný systém přidělování nové agendy soudcům podle rozvrhu práce způsobuje nerovnoměrné vytížení kapacity soudců v rámci jednoho soudu.
Chceme tento systém změnit v souladu s Listinou práv a svobod tak, aby umožňoval přesun nové agendy na jiného soudce v případech, kdy je nutné zajistit rovnoměrné zatížení soudců, a to jak v rámci jednoho úseku soudu, tak mezi jednotlivými druhy soudní agendy.
Více rozhodování a méně úřadování pro soudce
Prosadíme zlepšení podmínek pro výkon soudcovské funkce.
To musí být vyváženo zvýšenými nároky a odpovědností.
Budeme podporovat jmenování dalších soudců v místech, kde to situace skutečně vyžaduje.
Přednost však dostane posílení kvalitního administrativního aparátu, který za soudce bude vykonávat většinu administrativních činností.
Každý soudce, respektive předseda senátu, bude mít k dispozici malý administrativní aparát, za který bude odpovědný.
Znamená to zvýšit počet vyšších soudních úředníků i administrativních pracovníků a přenést na ně určité pravomoci.
Soudce musí mít více času na vlastní rozhodovací činnost.
Čekatelská praxe před jmenováním do funkce soudce bude koncipována tak, aby čekatelé absolvovali společnou přípravu určenou pro státní zástupce a soudce, během které by adepti pracovali ve funkcích asistenta státního zástupce i soudce a mohli za ně vykonávat jednoduché úkony.
Po určité době by se pak čekatel sám rozhodl, o kterou z těchto funkcí bude usilovat.
Budeme iniciovat diskusi o změně Ústavy, která by umožnila vytvoření institutu začínajícího soudce jmenovaného poprvé na dobu určitou a rovněž diskusi o odpovědnosti soudců a státních zástupců za nedodržení procesních lhůt.
Soudní soustava
Zvýšíme počty vyšších soudních úředníků.
Za naléhavý úkol pro Ministerstvo spravedlnosti považujeme vytvoření účinného způsobu motivace soudců k celoživotnímu vzdělávání v Justiční akademii.
Chceme, aby funkcionáři soudů nesli větší odpovědnost za rychlost rozhodování a dodržování zákonem   stanovených lhůt.
Ekonomické řízení soudů by měli převzít vrcholoví manažeři, kteří by vedle předsedů soudů ekonomicky zajišťovali chod soudu.
Předsedům soudu svěříme větší kárnou pravomoc vůči soudcům, kteří z osobnostních nebo profesionálních důvodů nestačí na svou práci.
O kárném provinění soudce by neměli rozhodovat pouze soudci, a proto chceme, aby v kárných soudech byli i zástupci dalších právních profesí, jako jsou advokáti a notáři.
Dostupné a předvídatelné soudnictví
Spravedlnost musí být dostupná nejen bohatým a úspěšným, soudní rozhodnutí v obdobných věcech by se neměla lišit.
Budeme usilovat o přijetí zákona o bezplatné právní pomoci, který umožní i nemajetným občanům,   aby se domohli svých práv.
Náklady na bezplatnou právní pomoc by nesl především stát, současně je třeba důsledně dbát na to, aby nedocházelo ke zneužívání tohoto institutu.
Zasadíme se o takovou změnu zákona o soudních poplatcích, aby se každý občan mohl svého práva u soudu snáze domáhat.
Žalobce zaplatí při zahájení řízení pouze část poplatku, větší část poplatkové povinnosti přeneseme na toho, kdo spor prohraje.
Splnění povinnosti bude vymáhat soud.
Zrušíme požadavek na skládání jistiny u předběžných opatření v občanskoprávních sporech.
Soudíme, že je třeba zavést elektronický systém evidence judikatury, do kterého budou všichni soudci přispívat svými rozhodnutími a současně budou mít možnost seznamovat se zde s rozhodnutími svých kolegů.
Chceme předcházet tomu, aby se soudní rozhodnutí v obdobných věcech lišila, a chceme, aby soudní rozhodování bylo více předvídatelné.
Stabilní a předvídatelné zákony
Chceme usilovat o celkové zlepšení právní kultury v naší společnosti.
Zasadíme se o přijetí základních kodexů civilního i trestního práva a jejich zavedení do praxe.
U procesních předpisů budeme podporovat zásadní zjednodušení, které odbourá zbytečný formalismus řízení.
Pro větší srozumitelnost a přehlednost právního řádu budeme upřednostňovat obecné zákony s minimem speciálních úprav a odchylek.
Za zvlášť škodlivou považujeme praxi nepřímých novelizací umístěných do zcela nesouvisejících zákonů.
Právní řád by se měl co nejvíce stabilizovat, aby nedocházelo k jeho neustálým a nedostatečně odůvodněným změnám, které logicky vedou ke všeobecnému pohrdání právem.
Při tvorbě právního řádu nelze vycházet z toho, že každý občan je právník, a proto je třeba, aby jedním ze základních znaků práva byla jeho předvídatelnost.
Také u zákonů platí, že méně je někdy více.
Nesdílíme legislativní optimismus levicových stran, podle kterého lze každý problém vyřešit zákonem.
Ve vztahu k Ústavě chceme i nadále prosazovat omezení trestní imunity ústavních činitelů na dobu výkonu mandátu, zrušení imunity přestupkové a zavedení přímé volby prezidenta.
Nebráníme se ani dalším opodstatněným změnám Ústavy, odmítáme však představu, že Ústava je zastaralá a potřebuje radikální proměnu.
Stabilita Ústavy je pro nás zásadní hodnotou, kterou budeme ctít i při její případné revizi.
Vnitřní bezpečnost a veřejný pořádek
Česká republika – prostor svobody,  bezpečí  a práva
Křesťanští demokraté pokládají budování České republiky jako prostoru svobody, bezpečí a práva za jednu ze svých základních programových priorit.
Míra bezpečí a dodržování pravidel slušného chování je jedním z hlavních měřítek kvality života v současné společnosti.
Výlučně ekonomické vidění společnosti a konzumní způsob života   je třeba odmítnout, neboť v okamžiku ohrožení života či zdraví si jistě každý uvědomí opravdovou hierarchii životních hodnot a rovněž i skutečnost, že ekonomická prosperita bez dodržování obecných pravidel není v podstatě ničím hodnotným.
V lidském životě jsou totiž i hodnoty ekonomicky nevyjádřitelné, mezi které je možné počítat i pocit každodenního bezpečí a spravedlnosti.
Kategoricky trváme na tom, aby se naše společnost dále a nekompromisně vyrovnávala s totalitní minulostí, totalitním myšlením  a jeho nositeli.
Budeme důsledně dbát na to, aby v rámci exekutivy nebo zahraničních reprezentací nebyly vedoucí posty obsazovány  bývalými významnými členy KSČ, pracovníky a spolupracovníky Státní bezpečnosti.
Proto podpoříme další fungování Úřadu dokumentace   a vyšetřování zločinu komunismu Policie České republiky tak, aby byly vyšetřeny a potrestány zločiny komunismu.
Jsme přesvědčeni, že byť   i „pouhé“ historické a objektivní zhodnocení této etapy je nezbytnou podmínkou pro další zdravý a demokratický vývoj české společnosti.
Při úsilí o zajištění bezpečného společenského prostředí vycházíme    z přesvědčení, že pro dodržení zákona není ze strany potenciálního pachatele ani tak důležitá tvrdost trestu jako spíše jeho neodvratnost.
Každý pachatel, který se chystá spáchat trestný čin nebo přestupek, je vždy přesvědčen, že dostižen prostě nebude.
Neodvratnost trestu či vysoké riziko odhalení kriminální činnosti je tím pravým nástrojem k razantnímu snižování trestné činnosti a zvýšení úrovně bezpečí každého z nás.
Dodržování pravidel a neodvratnost trestu však nezajistí žádný zákon, ale pouze kvalitní a profesionální Policie České republiky  prostá zneužívání svých pravomocí a mající důvěru občanů, kteří s ní nespolupracují, protože musejí, ale protože vědí, že tím pomáhají k lepšímu a bezpečnějšímu prostředí pro život svůj, své rodiny a ve svém souhrnu i celé společnosti.
Právě proto jsme veřejnosti předložili samostatný dokument nazvaný Reforma policie České republiky, který obsahuje 40 konkrétních návrhů, jak takovou policii postupně vytvořit, a který je nedílnou přílohou tohoto programu. (Text dokumentu je uveřejněn na www.reformapolicie.cz)
Velmi citlivě rovněž vnímáme nové bezpečnostní hrozby, jakými jsou zejména terorismus a všechny formy extremismu, jimž lze čelit zejména kvalifikovanou činností zpravodajských služeb,
které si rovněž zaslouží zásadní změny včetně zakotvení účinných kontrolních mechanismů jejich činnosti.
Protože chceme, aby Česká republika byla prostorem svobody, klidu, bezpečí a práva, musíme učinit zejména tyto zásadní kroky:
Reformu policie České republiky.
Posílení role územních samospráv v bezpečnostní problematice a účinnější řešení nejčastějších forem kriminality (dopravní nehody, vandalství, krádeže, loupeže, poškozování cizí věci apod.).
Princip „Třikrát a dost“.
Intenzivní potírání všech forem korupce, klientelismu, nepotismu, hospodářské a finanční kriminality, včetně organizovaného zločinu a terorismu.
Kontinuální přípravu odborníků a veřejnosti na řešení mimořádných situací.
Vyvážené řešení drogové problematiky a efektivní aplikace preventivních programů.
Nulovou toleranci xenofobie, rasismu a extremismu.
Racionální řešení problematiky migrace a reformu cizinecké policie.
Vybudování účinného a kontrolovaného zpravodajského systému.
Reforma Policie České republiky
Česká společnost a sami policisté si zaslouží zásadní reformu Policie České republiky.
Česká společnost potřebuje moderní, ochotnou a kvalitní policii s demokratickým myšlením.
Pro bezpečnost občanů a samotnou policii chceme rozhodně udělat více, než jen nakupovat lepší techniku, zvyšovat sociální výhody a deklarovat obecné proklamace o policii jako službě.
My naopak prosazujeme zásadní, konkrétní, vyváženou, neukvapenou a dlouhodobou reformu policie založenou   na podstatných změnách služebního zákona a přijetí opatření souvisejících s účinnou kontrolou její práce.
Reforma policie a s tím související změny práce dalších orgánů činných v trestním řízení musí být jedním   z hlavních úkolů příští vlády.
Svoji podrobnou představu o průběhu a pilířích takové reformy jsme vyjádřili v programovém dokumentu Reforma Policie České republiky, ze dne 18. října 2005.
Posílení role územních samospráv v bezpečnostní problematice a účinnější řešení nejčastějších forem kriminality
Řešit kriminalitu nelze bez vzájemné spolupráce policie, územních samospráv a občanů.
Obecnou kriminalitu nevyřeší sebetvrdší trest, ale kvalitní a důvěryhodná policie.
V rámci výše zmíněné policejní reformy musí být, podle našeho názoru, posílena především role územních samospráv  v bezpečnostní problematice.
Kraje a obce, jakožto územní společenství občanů, musí mít právo ovlivnit bezpečnostní prostředí uvnitř sebe samých, neboť pro člověka je podstatné bezpečí pro něj samotného, jeho rodinu a jeho majetek.
Bezpečí musí být adresné.
Bezpečné musí být konkrétní lokality či ulice.
Tam žijí občané, a nikoli stát!
Pocit ohrožení či obava z trestných činů existuje u více než dvou třetin občanů, a to v různé intenzitě v závislosti na velikosti místa bydliště (jednotlivé kraje, velkoměsta, obce).
Tato rozdílnost míry ohrožení bezpečnosti v jednotlivých lokalitách České republiky je jednoznačným důvodem pro naši snahu do té míry posílit roli jednotlivých obcí a krajů, aby byla intenzita policejní asistence a bezpečnost adresná.
Podle našeho názoru neplatí teze – „více policistů ve všech ulicích“, ale především „v ulicích, kde existuje reálné riziko“.
Toto riziko totiž není vidět z Policejního prezidia, ale vidí jej a cítí konkrétní obyvatelé,   které reprezentuje jejich obec či město.
Celoplošné a nahodilé kontrolní dopravní akce typu „Kryštof“ jsou jistě vhodné pro čerpání přesčasových hodin, ale nikoli pro zajištění bezpečnosti silničního provozu ve dne v noci.
Předcházení a řešení pořádkové, majetkové a dopravní kriminality je podle našeho názoru typickými oblastmi pro spolupráci policie a územních samospráv.
Toto jsou rovněž oblasti kriminality, které se občanů nejčastěji a nejcitelněji dotýkají.
Čtyři pětiny občanůČeské republiky mají strach z dopravních nehod způsobených cizím zaviněním, dvě třetiny se značně obávají vandalismu, vloupání do bytu, domu, auta apod., polovina občanů má strach z fyzického násilí.
Myslíme si, že je nezbytné, v co nejkratším čase, zásadním způsobem zdokonalit kontrolu dodržování pravidel silničního provozu, především v oblasti překračování povolené rychlosti.
Zde je namístě účinná spolupráce policie s územními samosprávami.
V rámci kontroly dálniční sítě je naopak vhodné se zaměřit na budování specializované policejní složky, která se bude soustředit výhradně na problematiku dodržování pravidel na dálnicích a bude provádět  intenzivní a kontinuální kontrolu.
Míra kriminality je však přímo úměrná velikosti prostoru, který ji umožňuje.
V každém zločinu hraje roli vždy pachatel a jeho oběť.
Právě proto hodláme prosazovat, aby v rámci prevence kriminality (minimalizace příležitostí pro kriminalitu) vznikl i vzdělávací a informační systém občanů, protože každý z nás je potenciální obětí.
Systém financování prevence obecně musíme nastavit v těsné spolupráci s krajskou   a obecní samosprávou, protože peníze v regionu lépe rozdělí ten, kdo oblast zná, než centralizovaný úředník.
V oblasti prevence je vhodné vyváženě podpořit jak sociální, tak situační prevenci (zavádění kamerových systémů, zavádění technických prostředků k ochraně majetku).
Domníváme se, že informovat občany o rizikových formách chování, které k jejich poškození přímo vybízí, je povinností státu.
Zařazení těchto informací do osnov základního vzdělání či prezentace  práce policie na školách jistě přispěje k minimalizaci prostoru pro případné pachatele, stejně jako přispěje   k budování vztahu důvěry mezi lidmi a policií.
Pokud však již k trestnému činu dojde, je podle našeho názoru namístě obětem trestné činnosti maximálně pomoci včetně posílení postavení poškozené osoby v rámci následného trestního řízení.
Územní samosprávy (obce, kraje) se však v současné době bohužel příliš nepodílejí na řešení bezpečnostní problematiky.
Chceme, aby se do této oblasti mohly více zapojit, a připravíme pro to odpovídající   podmínky.
Chceme, aby se policie organizovala podle čtrnácti krajských samospráv a
aby tyto samosprávy  měly vliv na personální obsazení vedoucích funkcionářů policie v daném kraji.
Chceme intenzivní a v některých činnostech i povinnou spolupráci policie s obcemi a kraji, zejména v oblastech dopravní a pořádkové kriminality.
Chceme prosazovat větší koordinovanost městské policie a státní policie, aby více spolupracovaly na identifikaci problémových oblastí (situační prevence), např. úseky častých dopravních nehod, místa prodeje drog, nabízení prostituce, častá majetková kriminalita (vloupání do aut, kapsáři), násilná kriminalita (loupeže apod.)
Navrhneme pro obce a kraje možnost (nikoli povinnost) financovat státní policii v oblasti ochrany pořádku a dopravní problematiky.
Toto spočívá v posílení počtu státních policistů   v daném regionu s konkrétním posláním dle požadavků samosprávy.
Chceme, aby policie ve spolupráci s obcemi a kraji zajišťovala veřejně přístupný informační servis z oblasti bezpečnosti a prevence (riziková místa, modely chování a předcházení trestné   činnosti).
Navrhneme možnost účasti územní samosprávy při výběru policistů do služebního poměru.
Asi polovina obyvatel České republiky má informace o práci policie v rámci celé republiky.
O práci policie   v rámci bydliště však ví jen asi třetina.
Oba tyto ukazatele nejsou jistě dobrým výsledkem.
Nejen, že je podle našeho názoru nezbytné tato čísla razantně zvýšit, ale především je důležité obrátit jejich relaci.
Toto je další důvod pro snahu křesťanských demokratů o účinnější spolupráci územních samospráv a policie v bezpečnostní problematice.
Křesťanští demokraté vycházejí z principu:
Třikrát a dost
Lidský život je nenahraditelný.
Třikrát a dost se týká vrahů, nejde o návrh, jak soudit zloděje v supermarketu.
My nehodláme svojí politikou ochraňovat recidivisty, a proto jsme tento princip již několikrát v Parlamentu navrhli.
Naší prioritou je ochrana a bezpečnost slušných lidí.
Zákon by se měl vztahovat na pachatele  vraždy, znásilnění, pohlavního zneužívání, vydírání, loupeže, obchodování s lidmi a těžké újmy na zdraví, pokud je těmito trestnými činy způsobena smrt.
Tento návrh vychází z myšlenky, že jedinou účinnou ochranou jedince a společnosti před pachateli,   kteří opakovaně jinému způsobí smrt, je jejich izolace od společnosti, neboť diskuse o výchovných účincích trestu u jedince, který opakovaně zabil, je pravděpodobně diskusí zbytečnou.
Intenzivní potírání všech forem korupce, klientelismu, nepotismu, hospodářské a finanční kriminality, včetně organizovaného zločinu a terorismu
Uplácet se nesmí vyplácet.
Korupce není tam, kde pro ni není prostor.
Prioritou v boji s organizovaným zločinem a terorismem je likvidace důvodu a živné půdy jejich existence.
Prioritou je likvidace logistické struktury a finančního zázemí.
Současný systém správy společnosti je přeregulovaný, díky mnoha kazuistickým právním předpisům dochází k tomu, že úřady jsou zavaleny byrokracií, rozhodování je pomalé a administrativní postupy jsou   pro občana příliš komplikované.
My dlouhodobě prosazujeme, aby ve  státní správě bylo méně úředníků,  kteří by však byli kvalitnější a lépe placeni.
Obecným, dlouhodobým a bohužel i nesnadno dosažitelným bezpečnostním cílem je snížení podílu korupce, klientelismu, nepotismu a hospodářské a finanční kriminality v naší společnosti.
Výsledky  činnosti policie i v této oblasti musí jít cestou zlepšení policejního výkonu,
nikoli cestou omezování lidských práv  (například zjednodušení možnosti odposlouchávat apod.).
Jsme přesvědčeni, že dosáhneme snížení případů korupce v naší zemi, pokud provedeme zásadní reformu policie.
Konkrétní nástroje v boji proti korupci a majetkové a hospodářské kriminalitě vidíme v zavedení principu revize a zabavení „nečistého“ majetku  do našeho právního řádu.
Tento nástroj spočívá v tom, že pachateli pravomocně odsouzenému za trestnou činnost související se získáváním nelegálního majetku (hospodářská, daňová kriminalita, korupce a rovněž organizovaný zločin a terorismus) bude uloženo, aby prokázal legální původ veškerého svého majetku, který v daný okamžik vlastní.
Tímto právním nástrojem tedy chceme přenést důkazní břemeno ohledně původu majetku ze strany státu na pravomocně odsouzeného pachatele.
Odsouzený pachatel musí sám poskytnout důkaz ohledně příjmu odpovídajícího jeho životnímu standardu a vlastněnému majetku.
Slušný člověk, který platí daně, dědí či obdržel dar, s tímto zcela jistě nebude mít problém.
Stát u těchto pachatelů nebude nadále prokazovat, že nabyli svůj majetek nelegálně.
Oni budou naopak prokazovat, že jej nabyli legálně.
Pokud se jim to nepodaří, zabaví stát tento majetek ve prospěch pomoci obětem trestné činnosti a ve prospěch boje proti jednání jejich kriminálních kolegů.
Tento nástroj vnímáme jako základní předpoklad úspěšného boje nejen proti korupci, ale i proti finančnímu zázemí terorismu či proti trestné činnosti, jako např. nelegální obchod s lidmi, narkotiky, zbraněmi či praní špinavých peněz.
My nechceme plošně lustrovat všechny občany, a tím způsobem předpokládat, že všichni (nebo   od určité hranice majetku) dělají či dělali něco nekalého, a proto musí mít povinnost pravidelně prokazovat legální původ svého majetku a dávat státu další informace, které mohou být snadno zneužity.
S tímto přístupem jsou rovněž spojeny značné náklady na státní správu a obtěžování všech slušných lidí.
Kontinuální příprava odborníků a veřejnosti na řešení mimořádných situací
Krizové situace musí řešit odborníci s praxí a se znalostí dané problematiky, nikoli speciální úřad.
V mimořádných situacích, jako jsou živelné pohromy, ohrožení bezpečnosti apod., se musí řízení krizových situací ujmout ti, kteří mají své zkušenosti z nekrizových situací a danou agendu průběžněřeší jako svoji běžnou pracovní náplň.
Za zásadně nevhodné, nehospodárné a kontraproduktivní proto považujeme zřizovat nový úřad pro krizové situace.
Chceme rovněž zvýšit znalost občanů, zejména mládeže v rámci školní výuky, o základních dovednostech a pravidlech zvládání krizových situací.
Chceme do těchto činností mnohem více zahrnout i nevládní organizace počínaje dobrovolnými hasiči.
Další oblastí, kde je možné dosáhnout zlepšení, je způsob šíření varování či vyrozumění obyvatelstva.
Jako perspektivní se jeví například šíření výstrah prostřednictvím SMS a MMS.
Považujeme za vhodné prohloubit spolupráci složek integrovaného záchranného systému s ostatními kompetentními složkami, mezi které patří zejména hydrometeorologická služba, veterinární služba či geologická služba.
Vyvážené řešení drogové problematiky a efektivní aplikace preventivních programů
Závislost není svoboda.
Regulace drog není ohrožením svobody, ale její ochranou.
Vždy jsme aktivně vystupovali v otázkách drogové kriminality.
Často však byly naše snahy dezinterpretovány.
Proto zdůrazňujeme, že naší jednoznačnou prioritou je a vždy i byla ochrana zdraví a bezpečnosti uvnitř společnosti.
Debata o drogách je vždy i debatou o lidských právech.
V této debatěčasto zaznívá, že stát nemá právo zakazovat svobodné nakládání s určitými látkami (drogami).
Je třeba si však rovněž uvědomit skutečnost, že má-li stát ve smyslu článku 31 Listiny základních lidských práv a svobod povinnost chránit zdraví jedince, může jistě stanovovat pro tuto oblast i jistá pravidla a jejich dodržování následně vynucovat.
Tím spíše, pokud se jedná o pravidla, k jejichž dodržování jsme se zavázali a která po celém civilizovaném světě pod patronací Světové zdravotnické organizace platí již téměř padesát let.
My nejsme zastánci „čisté represe“, jak se o nás často říká.
Nikde na světě totiž ani neexistuje systém čistě represivní či systém čistě terapeutický.
Vždy se jedná o jejich kombinaci.
My si myslíme, že svoboda každého jednotlivce končí tam, kde začíná svoboda druhého.
Suma nelegálně získaných finančních prostředků, kterými disponuje a operuje narkomafie, často a několikanásobně převyšuje hrubý národní produkt středoevropských zemí včetněČeské republiky.
Tento kapitál je zásadním ohrožením demokratických principů, na kterých je naše společnost a Evropská unie vybudována.
Jednoznačně se tedy jedná o velmi značné ekonomické a bezpečnostní riziko včetně podpory terorismu.
Likvidace mafií a zavedení volného trhu  s užíváním drog však jistě neřeší dopad na zdraví a sociální systém.
Právě naopak.
Snaha zavést legální trh s drogami vede v podstatě k legitimitě jejich zneužívání, k legitimitě postupné degradace hodnot, na kterých je společnost vybudována.
Podle nás nemůže být cílem protidrogové politiky profitovat z distribuce drog.
Naším cílem je ochrana zdravého vývoje společnosti.
Proto budeme v nadcházejícím období důsledně prosazovat dodržování mezinárodních závazků a maximální podporu mezinárodní spolupráce.
Chceme rozlišovat jednání mafií a dealerů od jednání experimentátorů nebo závislých osob.
Toto rozlišení   by mělo být v kompetenci odpovědných orgánů, které budou mít možnost se na základě znalosti konkrétních okolností daného případu přiklonit ke konkrétnímu opatření (např. trest, výchova, ochranné léčení).
K diskusi je možné předložit např. zavedení  principu oportunity, účinné lítosti, podmíněného zastavení trestního stíhání u drogových deliktů).
Jsme si vědomi toho, že trestní právo nemůže být výlučným nástrojem k řešení drogové problematiky   a na ni navazujících sociálněpatologických jevů.
Podstatná část segmentů drogového problému je více problémem sociálním než problémem trestního práva.
Nástroje trestního práva jsou podle nás zcela legitimní a účinné v oblastech stojících prioritně na straně drogové nabídky.
Jedná se o jednání typicky spojená s nelegální výrobou, pěstováním a distribucí drog, praním špinavých peněz apod.
I k tomu chceme využít nástroje, jež navrhujeme pro boj s organizovaným zločinem.
Trestní právo je klasicky posledním řešením  ve chvíli, kdy selhaly ostatní preventivní nástroje jako rodinné prostředí, občanská společnost, vzdělávací systém a hodnotné využití volného času.
Proto budeme   i v rozpočtové oblasti podporovat všechny aktivity, které posilují prevenci.
Preventivní systém však nesmí být nastaven jako snadný zdroj příjmů úzkého okruhu vyvolených organizací majících na tuto činnost monopol, ale jako otevřený systém, kde jediným měřítkem je kvalita poskytovaných služeb, a především výsledky.
Rozdělování peněz a řízení preventivních programů musí být v co největší míře vykonáváno z úrovně územních samospráv.
Nulová tolerance xenofobie, rasismu a extremismu
Rasismus, xenofobie či extremismus jsou projevy útočící na samotné základy současné demokratické společnosti.
Ta si nesmí nechat s těmito základy jakýmkoli způsobem viklat.
Proto proti těmto projevům aktivně vystupujeme.
V souladu s evropským trendem chceme navrhnout nový zákon o předcházení a zabránění výtržnictví při fotbale a jiných sportovních akcích, který by reguloval opatření proti násilí a výtržnictví na těchto akcích, včetně úvahy o podstatné finanční spoluúčasti organizátorů (zejména sportovních klubů) na nákladech spojených s bezpečnostními opatřeními při sportovních utkáních.
Jsme přesvědčeni, že odpovědnost by měla být z větší míry přenesena na pořadatele těchto akcí, kteří z nich primárně profitují.
V rámci reformy policie bude nutné rovněž přijmout opatření pro oblast vzdělávání a změny přístupu policistů v oblastech xenofobie, rasismu a extremismu, aby nedocházelo např. k rozdílným přístupům k jednotlivým formám extremismu (pravicový versus levicový).
V rámci reformy policie je nutné podporovat programy posílení zástupců národnostních menšin v řadách policie.
Racionální řešení problematiky migrace a reforma cizinecké policie
Slušný cizinec platící daně a dodržující naše kulturní a společenská pravidla je vítaným hostem.
Dlouhodobě prosazujeme aktivní politiku v oblasti migrace, nelegální migrace, zaměstnávání cizinců a všech souvisejících jevů.
Budeme aktivně spolupracovat na rozvoji koncepce integrace pracujících, bezúhonných a daně platících cizinců na území ČR, včetně koncepce dopadu na trh práce.
Myslíme si, že není nezbytné, aby povolování pobytu cizincům a jiná správní rozhodnutí měla prioritněřešit uniformovaná cizinecká policie, kterou je navíc možno momentálně považovat za článek policie nejvíce zasažený korupcí a klientelismem.
V rámci reformy Policie ČR je tedy nezbytné zreformovat její téměř nejhorší článek – cizineckou policii.
Po vzoru vyřizování pasůčeskými občany zvážíme, zda by vyřizování povolení k pobytu apod. neměly řešit pověřené obecní úřady a pozůstatek cizinecké policie se k tomuto řízení pouze vyjadřoval či připravoval podklady obsahující bezpečnostní aspekty dané osoby.
Současné jednání s cizími státními příslušníky, včetně slovenských občanů, považujeme za velmi špatnou kulturní vizitku České republiky.
Povolování pobytu musí být přísné, kulturní, transparentní a zásadně nekorupční.
Vybudování účinného a kontrolovaného zpravodajského systému
Nové bezpečnostní hrozby (terorismus, organizovaný zločin, extremismus apod.) potřebují nová, účinnější řešení v oblasti zpravodajských služeb.
Budeme prosazovat integraci a koordinaci zpravodajských služeb, neboť takový trend odpovídá novým   bezpečnostním hrozbám a rizikům.
Zejména požadujeme:
reorganizaci zpravodajských služeb (s cílem redukovat prostředky vkládané do zpravodajských služeb a jejich zacílení na konkrétní bezpečnostní hrozby)
přípravu systémového řešení reorganizace zpravodajských služeb ČR (včetně jejich efektivní kontroly)
integraci prioritních činností zpravodajských služeb a odstranění duplicit (včetně vyřešení zákonného postavení a působnosti ÚZSI)
zavedení věcné, účinné a efektivní koordinace zpravodajských služeb ve vztahu k dalším složkám bezpečnostního systému státu
Jde nám především o efektivnější využití finančních prostředků, vynaložených na zajištění maximální   bezpečnosti našich občanů.
Naším cílem je účinný zpravodajský a bezpečnostní systém, v němž  budou peníze vynakládány rozumně a kontrolovatelně.
V rozpočtu mají zpravodajské služby vyčleněno cca 3,4 mld. Kč.
Pro srovnání: všechny bezpečnostní složky (armáda, policie, zpravodajské služby atd.) čerpají z rozpočtu cca 100 mld. Kč.
Daňový poplatník tedy zaplatí 3,4 mld. Kč za činnost, kterou zajišťuje přibližně 4 300 pracovníků.
Náklady na jednoho pracovníka činí   průměrně 780 000 Kč/ rok.
Proto budeme požadovat důsledně provedený audit činnosti a hospodaření zpravodajských služeb.
Obrana
Cílem křesťanských demokratů je efektivně zapojovat naši armádu do evropského bezpečnostního systému jako plnohodnotnou součást euroatlantických ozbrojených sil.
Za přínosné považujeme posílení kontroly armády, a to především odborníky z řad civilistů.
Budeme nadále prosazovat posilování bezpečnostní informovanosti našich občanů, s cílem připravit je i na výjimečné situace.
Pokládáme za nutné sledovat a včas potlačovat bezpečnostní rizika (lokální regionální konflikty, nábožensky či etnicky motivované, terorismus, šíření zbraní hromadného ničení).
Složky ozbrojených sil musí být připraveny k nasazení jak v případě potřeb integrovaného záchranného systému ve prospěch pomoci obyvatelstvu ČR, tak při humanitárních a záchranných operacích v zahraničí   v případě živelných pohrom a havárií.
Ozbrojené síly ČR
ČR není imunní vůči hrozbám, kterými jsou zejména zbraně hromadného ničení v kontextu snah mezinárodního terorismu.
Proto budeme prosazovat vyvážený rozvoj všech potřebných druhů vojsk s výrazným zaměřením na specializaci ozbrojených sil (pasivní sledovací systémy, ochrana proti zbraním hromadného ničení, prohloubení specializace detekce a identifikace chemických a biologických látek).
Chceme nadále ve spolupráci s aliančními zeměmi i případnými dalšími partnery rozšiřovat nabídku naší specializace, v ostatních oblastech budeme naopak využívat pomoci partnerských zemí.
Pro úspěšnou obranu státu musíme zejména:
vyhodnocovat ohniska bezpečnostních rizik
zvyšovat nadále bojovou připravenost Armády ČR
pokračovat ve specializaci jednotlivých částí armády a aktivně se účastnit mezinárodních operací v rámci NATO (s uplatněním nejlepších nebojových a elitních jednotek – vojenská nemocnice, chemici, atd.)
zavést pevný systém zabezpečení pro penzionované vojáky, který by zajistil důstojný život veteránů
Cílem bojové připravenosti ozbrojených sil je především:
zajišťovat ochranu vzdušného prostoru
efektivně bránit území našeho státu s přihlédnutím k zapojení do systému kolektivní obrany
plnit úkoly při ochraně vlasti v případě ekologických a přírodních katastrof a dalších mimořádných situací
zabezpečovat podmínky pro přijetí sil aliance v případě nebezpečí vojenského ohrožení území státu
provádět v případě nutnosti úspěšné operace mimo území státu, a to silami určenými pro společné koaliční či alianční operace
Armáda v evropském prostoru
Respektujeme, že Spojené státy americké jsou v rámci NATO dominantním partnerem, pro případné lokální konflikty v Evropě by však měly být k dispozici akceschopné síly z armád evropského regionu.
Vyvozujeme z toho následující závěry:
armáda ČR ve spolupráci s našimi partnery je připravena podpořit kolektivní evropský bezpečnostní systém
chceme-li maximálně využít možnosti, které nám přináší členství v NATO, musíme též odpovědně plnit své členské závazky
Česká republika by měla být aktivním přispěvatelem do systému kolektivní bezpečnosti na základě principu poměrné dostatečnosti
(ambice armády ČR angažovat se v zahraničí nesmí přesahovat   ekonomické možnosti státu)
ozbrojené síly ČR budou nasazovány při potlačování bezpečnostních rizik v rámci mezinárodních mírových operacích pod záštitou OSN, NATO či EU (popřípadě ad hoc vytvořenými koalicemi států na prosazení, podporu či udržení míru)
členství ČR v NATO a v dalších mezinárodních organizacích je nezbytné využívat v souladu se zahraniční a bezpečnostní politikou státu (tak, aby byla minimalizována rizika ohrožení především vlastního území)
budeme podporovat vytváření potřebných podmínek pro výcvik a případné navýšení počtů vycvičených a připravených vojáků v záloze (s ohledem na stupeň ohrožení)
výcvik profesionálních vojáků bude zahrnovat přípravu pro možnosti nasazení nejen v obydleném teritoriu, ale i v horských či subarktických polohách, pouštních a polopouštních oblastech
Armáda a Česká republika
Ministerstvo obrany ČR musí být připraveno zabezpečit civilní řízení a civilní kontrolu ozbrojených sil.
Za naprosto nezbytné považujeme dlouhodobě definovat úkoly ozbrojených sil, v souladu se standardy NATO plánovat jejich rozvoj, řídit a plánovat vojenské zdroje i dlouhodobé rozvojové projekty.
KDU-ČSL považuje za zvláště důležité:
urychlené předání nepotřebného vojenského nemovitého majetku obcím
připravenost k nasazení integrovaného záchranného systému ČR v případě potřeb ve prospěch  obyvatelstva, jakož i při humanitárních a záchranných operacích v zahraničí
Zahraniční politika
Základní vazbou společného života lidstva na  planetě Zemi je vzájemná závislost všech států a jejich obyvatel.
Nezbytnost spolupráce mezi národy však často naráží na politickou nezralost a nepřipravenost politiků.
Státy jsou propojeny informačními toky, rychlou dopravou, vzájemným obchodem, ale i znečištěním planety, epidemiemi, přírodními katastrofami, jakož i riziky výskytu patologického chování jednotlivců, včetně organizovaného terorismu.
Zároveň  jsou ale mnohdy rozdělovány ideologiemi, letitým nepřátelstvím, sobeckým uplatňováním vlastních zájmů, kořistnickým přístupem k životnímu prostředí i lidem.
Dialog mezi národy
Prioritou zahraniční politiky křesťanských demokratů je ochrana míru a stability v Evropě i ve světě.
Jen při zachování těchto hodnot lze zajistit důstojný život všem lidem, vytvářet nejlepší podmínky   pro demokratický vývoj,
hospodářskou prosperitu a
zvyšování životní úrovně obyvatel.
K pilířům zahraniční politiky KDU-ČSL patří zejména:
podpora dialogu mezi národy, prevence a řešení konfliktů mírovou cestou, zvládání krizí, kontrola zbrojení a pomoc při obnově a udržování míru, multilaterální diplomacie, upevňování spojenectví s ostatními partnery v Severoatlantickém obranném společenství
aktivní podpora hospodářských zájmů naší země
efektivní a silné zapojení ČR do EU jako ekonomického i politického projektu
podpora rozvoje demokracie a dodržování lidských práv ve světě a prosazování křesťanských hodnot v mezinárodních vztazích
Podpora dialogu mezi národy, udržování míru a prevence konfliktů
Jsme připraveni i nadále provádět aktivní a vyváženou zahraniční a bezpečnostní politiku, založenou   na principech mezinárodního práva, vzájemného respektu, demokracie, při dodržování  spojeneckých závazků   a pozitivní spolupráci.
Budeme usilovat o to, aby ČR i nadále hrála významnou roli v multilaterální diplomacii, v OSN a jejích specializovaných agenturách a dalších organizacích.
ČR je spolehlivým členem Severoatlantické smlouvy.
Podporujeme transatlantické vazby, a proto budeme prosazovat převzetí výraznější odpovědnosti evropských členů NATO za společnou bezpečnost.
Jsme však zásadně proti takové evropské „emancipaci“ v oblasti evropské obranné a bezpečnostní politiky, jež by vedla k oslabení NATO.
ČR patří mezi vyspělé země, schopné se svými technickými i finančními prostředky účastnit rozvojové spolupráce a humanitární pomoci zemím, které takovou pomoc potřebují.
Vzhledem k možnostem ČR je nejvhodnější koncentrovat rozvojovou pomoc těm zemím a regionům, s nimiž máme dlouhodobé kontakty   a zkušenosti.
Za jednu z efektivních forem rozvojové pomoci považujeme podporu studia mladých lidí z rozvojových zemí na českých vysokých školách jako perspektivní základnu pro budování pozitivních vztahůČR se světem.
ČR musí být připravena účastnit se mezinárodní pomoci při obnově a udržování míru.
Operace zabezpečující mír je třeba vést s výhledem na budoucí rovnocenné partnerství všech zúčastněných.
Rovněž v bilaterálních vztazích považují křesťanští demokraté za potřebné vést neustálý intenzivní dialog   a řešit sporné otázky.
Za důležité považujeme dokončení ratifikace smlouvy mezi ČR a Svatým stolcem.
Dále nám jde také o rozvíjení systému zahraničních prázdninových studijních pobytů pro mladé lidi a
uzavření dohod o zrušení vízové povinnosti – především s USA a Kanadou.
Budeme rozvíjet intenzivní spolupráci   s našimi krajany a zprostředkovávat jim stálý kontakt s vlastí (snadnější účast na volbách.)
Aktivní podpora hospodářských zájmů země, ekonomická diplomacie
Určující vliv na mezinárodní dění má především síla hospodářství jednotlivých zemí, která je kritériem jejich významu v systému mezinárodních vztahů.
Hospodářské zájmy zemí stále významněji ovlivňují jejich   vzájemné chování.
Proto se česká diplomacie musí do budoucna zejména zaměřit na:
aktivní prosazování liberalizace světového obchodu,
odstraňování bariér svobodné výměny zboží a služeb
a dodržování ochrany duševního vlastnictví
(maximální podpora ekonomických zájmů státu jak v jednotlivých teritoriích, tak v institucích EU, dále WTO, OECD a jiných multilaterálních organizacích)
strategii zvyšování konkurenceschopnosti naší hospodářské sféry v zahraničí
(spoluvytváření optimálních podmínek pro uplatnění českých firem na zahraničních trzích)
činnost agentury CzechTrade
(Tato agentura, která zastupuje zájmy českých firem v zahraničípro jejich uplatnění na trhu, je klíčová.
V zemích, kde není pobočka CzechTrade přítomna, musí plnění tohoto úkolu účinně zajistit zastupitelský úřad.)
spolupráci s agenturou CzechInvest pro efektivnější získávání zahraničních investic v ČR
posílení účinného marketingu ČR v oblasti kultury, hospodářství, sportu, lázeňství a turismu
podporu exportu českých firem v EU a v jednotlivých teritoriích (koordinace činnosti jednotlivých agentur)
Efektivní zapojení České republiky do Evropské unie
S postupující evropskou integrací vzrůstá vzájemná provázanost evropské a domácí politiky.
Nepovažujeme evropskou politiku za hrozbu naší suverenitě a našim zájmům, ale za příležitost k jejich naplnění.
Na rozdíl od těch, kteří EU chápou jako prostředí, v němž převládá soupeření a konfrontace,  vnímáme EU jako šanci pracovat na společném díle.
Jsme přesvědčeni, že úsilí o spolupráci přináší prospěch všem zúčastněným.
Vstupem do Evropské unie jsme získali větší možnost přímo a účinně ovlivňovat svou budoucnost.
Dlouhodobě razíme zásadu, že ČR má patřit k jádru evropské integrace.
Velkou výzvu pro nás představuje skutečnost, že ČR bude v první polovině roku 2009 předsedat EU.
Na tento významný úkol se musíme připravit po stránce organizační i obsahové.
Do předsednictví musíme vstoupit s jasně vytyčenými prioritami.
Významný prostor pro zlepšení současného stavu spatřujeme v oblasti spolupráce českých ministerstev   ve vztahu k EU.
V současné době si jednotlivá ministerstva v některých evropských agendách namísto úzké spolupráce konkurují.
Budeme pokračovat v odstraňování nedostatků v procesu převádění evropských směrnic do českého práva.
Naším cílem je zejména:
co nejrychlejší snížení rozdílů mezi hospodářskou úrovní ČR a regiony západní Evropy (Období 2007–2013 pro nás představuje jedinečnou příležitost využít v masivním měřítku pomoci EU.)
co nejvyšší možné využití prostředků z fondů EU (Kvalitně a včas připravíme projekty a zajistíme nezbytné finanční prostředky pro spolufinancování.)
odstranění omezení, která dosud brání českým občanům pracovat ve všech státech EU
ucházet se o sídlo nových mezinárodních agentur na území ČR
(S prohlubováním integrace nabývají na důležitosti autonomní specializované agentury, které v dané oblasti integrace přebírají od Evropské komise plánovací a kontrolní pravomoci.
V nejbližších letech se očekává zřízení několika nových agentur, a proto budeme usilovat o to, aby některé z nich sídlily na území ČR.)
Budeme prosazovat, aby se ČR ucházela o sídlo připravované Evropské rady pro výzkum.
intenzivní spolupráce, integrace a další rozšiřování EU
(Vítáme zahájení rozhovorů mezi EU   a Chorvatskem.
ČR musí svou proevropskou politikou pomáhat i dalším státům balkánského regionu dotčeným válkou, aby dosáhly plného členství v EU.
Máme zájem na co nejsilnější vazbě Turecka   k Evropské unii, avšak i přes zahájení rozhovorů mezi EU a Tureckem plné členství Turecka v EU nepodporujeme.
Definuje-li se EU jako unie hodnot, je kompatibilita s Tureckem problematická, protože oba celky stojí na odlišných civilizačních základech.
Křesťanští demokraté doporučují, aby se o každém dalším přistoupení nového státu k EU rozhodovalo v České republice referendem.)
Kvalita členství v EU se odvíjí mimo jiné od kvality našeho personálního zastoupení v institucích unie.
Aby ČR mohla pokračovat v úspěšném obsazování nejvyšších odborných funkcí v EU, je nutné vypracovat systém přípravy odborníků na problematiku unie.
Budeme-li disponovat kvalitním odborným zázemím, vzroste i naše prestiž v institucích EU a zvýší se šance na prosazování našich vlastních návrhů a stanovisek.
KDU-ČSL je nedílnou součástí Evropské lidové strany, účastní se formulace jejích cílů a bude se i nadále podílet na jejích aktivitách a spolupráci se všemi dalšími křesťansko-demokratickými stranami v Evropě.
Podpora rozvoje demokracie a dodržování lidských práv ve světě a prosazování křesťanských hodnot v mezinárodních vztazích
Křesťanští demokraté vždy podporovali rozvoj demokracie a dodržování lidských práv ve světě.
Tento postoj chceme zastávat i nadále, a budeme proto podporovat kroky, které vedou k nápravě všude tam, kde jsou obyvatelé kráceni na základních lidských právech,
zejména kroky vedoucí k osvobození obyvatel vězněných, či dokonce mučených pro politické či náboženské postoje.
Považujeme za významnou skutečnost, že myšlenky evropské integrace mají své kořeny v křesťanských hodnotách.
Budeme usilovat o to, aby si EU charakteristiky hodnotového společenství, vycházejícího z křesťanství, zachovala ve vnitřních i mezinárodních vztazích i do budoucna.
