Стабилна България. Програма за реформи. ПП ГЕРБ – 2014
Властта не е самоцел
ГЕРБ е центристко-дясна партия, член на семейството на Европейската народна партия.
Споделяме и прилагаме европейските ценности и стандарти за демокрация и граждански права следваме европейските политики за растеж.
Отстояваме десните политически ценности в централната и местната власт и като най-влиятелна партия осъществихме успешен за страната центристко-десен управленски мандат.
Доказахме, че умеем не само да печелим обществено доверие, но и да го съхраняваме.
И в управлението, и в опозиция. ГЕРБ е първата и най-влиятелна политическа сила в България вече осем години.
Доказахме, че можем да градим страната.
Натрупахме опит в управлението. Признахме и осъзнахме своите грешки, пропуски и слабости.
Днес се чувстваме уверени и готови отново да поемем управлението на страната в труден момент.
Властта не е самоцел за нас.
Гледаме на нея като на възможност да осъществим политическите и управленски идеи на център-дясното управление, от което страната ни се нуждае.
Опитите за ляво управление се провалиха и не доведоха до положителен за страната и гражданите резултат.
Ние сме дълбоко убедени, че пътят към стабилното и успешно развитие на България задължително минава през дясно управление.
Сила да го осъществим ни дава и сътрудничеството с партньорите ни от Европейската народна партия.
Уверени в успеха ни правят положителните резултати от политиките, реализирани в нашия управленски мандат.
Европа върви по успешен път и решава своите проблеми благодарение на десните решения и политиката, която започнахме заедно още през 2009–та година.
Европейските граждани осъзнават това и преди 3 месеца на изборите за Европейски парламент дадоха отново доверието си на партиите от семейството на ЕНП.
За това сме убедени, че Вървим по правилния път
Днес сме решени отново да се борим за доверието на гражданите и да го получим заради качествата и идеите, които имаме.
Не разчитаме на доверие в аванс или на избор поради липса на по-добри възможности.
Вярваме, че отговорност за управлението на страната може да носи само този, който има доверието и подкрепата на българите и който застава с лицето си и идеите си пред хората.
България има само един път напред – пътят на европейското развитие.
Следвахме тази посока досега, ще вървим към нея и напред.
През последната година България загуби много.
Загуби посока, загуби възможности.
Страната загуби доверието на партньорите ни, загуби и време - време за развитие, време за градеж.
Загубена беше и задължителната за демокрацията връзка между гражданите и управляващите.
Затова днес е време да кажем истината.
Време е за смели решения
Подобряването живота на българите и повишаването на доходите могат да имат резултат само след много усилия от всички – политици и граждани.
Затова е време за работа, много работа.
Защото само стабилно управление, може да доведе до развитие и растяща икономика.
Стабилността означава сигурност днес и в следващите години.
Това е възможността да планираш живота и развитието си; да си сигурен в бъдещето си и да гарантираш развитието и реализацията на децата си .
Стабилността е гаранция за успех, за повече пари, за по-добър живот и сигурност за всички.
Стабилността изисква работещи институции,
развиваща се икономика,
силно гражданско общество,
активни граждани.
Стабилността е възможност да създаваме работни места,
да имаме модерно производство
и да печелим повече.
Стабилността на държавата ни дава повече инвестиции,
прави ни надежден и уважаван партньор на европейската сцена.
Стабилността е задължително, но не достатъчно условие за общия ни напредък.
Необходимо ни е стабилно управление.
Затова ние ще работим – за да сменим задкулисието с прозрачност,
арогантността с отговорност,
хаоса със стабилност,
некомпетентността с експертиза,
нерешителността с воля,
разрушението със съзидание.
Политическите ни опоненти дават гръмки политически обещания.
Ние не подценяваме интелигентността на българите.
Не ги подвеждаме с непостижими перспективи и обещания.
ГЕРБ може да каже честно само, че ще вървим напред, дори и това да е трудно.
Ще работим повече, дори това да е непосилно.
Градим днес, за да надграждаме утре.
Успехът ще дойде толкова по-бързо, колкото повече са хората, които участват в този процес.
Трябва да изградим България като модерна европейска държава, която не допуска съмнение или отстъпление от своята стратегическа политическа ориентация.
В името на нейните граждани и бъдещите поколения трябва бързо и категорично да тръгнем по единствения правилен път напред – реформи и решителни действия за промяна в проблемните обществени сектори на всички нива.
Променяйки държавата, ще променим средата за развитие на бизнеса и живота на гражданите.
В последната година загубихме много време в лутане и политически експерименти.
Отново е време за работа.
Целите пред нас
1. Да дадем сигурност за функциониране на държавата, като стабилизираме институциите и възстановим посоката на европейското ни развитие.
2. Да мобилизираме своите усилия и потенциала на публичния и частния сектор, гражданската енергия за определяне на верните решения за реформиране на държавата.
3. Да очертаем ясна перспектива за развитието в по-дълъг хоризонт до 2030 година, за да поставим основите на развитието в перспектива.
Това ще даде на гражданите и на бизнеса възможността да планират своя живот и дейности дългосрочно.
4. Да направим България добро място за живеене, стабилна и силна държава.
Държавната и политическата система да се подобрят и реформират, за да спрем да се изправяме периодично пред опити демокрацията да бъде заменяна или отменена.
5. Да модернизираме управлението и държавата за да бъдат в крак с развитието на съвременните глобални процеси и технологии.
Да формираме и образоваме младите българи, новите поколения, които ще осъществят модернизацията.
6. Да използваме средствата от европейската солидарност по най-добрия начин, като ги разпределяме честно и прозрачно.
Да засилим ефекта от вложените европейски средства в проекти, които подобряват публичната,
бизнес
и инвестиционна среда,
и съхраняват природата на България.
7. Да създадем условия и постигнем значим и бърз растеж  и развитие на страната,
за да можем да увеличаваме доходите на базата на напредъка в икономиката.
Всяко самоцелно или политическо решение извън обективните възможности на приходите в бюджета крие опасност от нестабилност и несигурност.
8. Да гарантираме енергийната и национална независимост на страната
и да сведем потенциалните рискове за дестабилизация от външнополитическата обстановка и енергийните доставки до минимум.
9. Да гарантираме социалните права на гражданите и достигнатите нива на социални плащания като се насочим към всяка възможност за тяхното повишаване.
Да провеждаме социална политика, която помага на уязвимите групи и безработните да не губят шансове да участват в пазара на труда,
да се образоват и квалифицират постоянно, за да намерят възможност за добра реализация
10. Да спазваме върховенството на закона като основа за възстановяване на усещането за справедливост
и като задължително условие за добрата бизнес и публична среда.
Хоризонт 2030
Новото управление на страната трябва да се справя с всички познати предизвикателства, като стабилизиране на държавата,
реформи в ключови сектори,
постигане на икономически растеж.
За да бъде истински успешно, всяко предприето действие, всяко решение трябва да е съобразено и с дългосрочните предизвикателства на развитието, които следват от хода на глобалните процеси в света:
Подобряване на демографската картина в страната и
справяне в обективните процеси на урбанизация
Модернизиране на образователните системи за синхронизирането им с потребностите за развитието на личността и бизнеса
Развитие на демокрацията и демократичните механизми на управление за въвличане на гражданския и експертен потенциал при вземането на важните управленски решения
Гарантиране на енергийната и международна сигурност на страната в дългосрочна перспектива
Създаване на новата българска дигитална икономика, основана на знанието и иновациите
Преформулиране на всички политики с оглед борбата с изменението в климата.
Адекватно и пълноценно участие в променящия се ЕС, участие в процесите, които го усъвършенстват и развиват
За да решим актуалните проблеми на страната и гражданите,
за да поставим основата на стабилността на държавата,
за да отговорим на глобалните предизвикателства в дългосрочна перспектива трябва да вземем
Смели решения по бърз и категоричен начин.
Те трябва да започнат незабавно, за да дадат резултат след няколко години.
Всяко забавяне днес може да се окаже фатално в следващите години.
Редица сектори не отговарят на нуждите и изискванията на гражданите - структурата, начинът на организация и контрол в тях са безвъзвратно остарели.
Парите на данъкоплатците се изразходват неефективно и поради тази причина дори и увеличаване на финансирането за тях не води до по-добри услуги.
Здравеопазване
За да подобрим здравеопазването, не е достатъчно  да наливаме повече средства.
Необходима е нова система за организация на сектора, която да гарантира, че средствата отиват за наистина необходими болнични и извънболнични процедури;
че се инвестира не в поддръжка на неефективни структури, а в нови технологии и квалификация на медицинските кадри, както и в профилактика.
Ще следваме препоръките на ЕК и Световната банка, ще вземем най-доброто от европейския опит.
Образование
Образователна система трябва да бъде в синхрон със съвременните образователни модели и новите технологии, с актуалните научни постижения, с потребностите на бизнеса и държавата.
Децата трябва да бъдат обучавани да мислят самостоятелно, да бъдат критични, предприемчиви и да могат да работят в екип.
Ако не променим образованието по този начин, ще лишим децата и младите българи от шанс за развитие и справяне с живота, от възможност за лична професионална кариера и добри перспективи в България.
Необходими са повече средства за образование и наука.
Те трябва да са концентрирани в мерки и сфери, които отговарят на потребностите на пазара на труда и бизнеса.
Българската наука следва да подпомага бизнеса и държавата.
Трябва да формира обществена среда и атмосфера, в която да се развиват талантливите българи и да създава научни открития, изобретения и практическите им разработки, които да променят живота на гражданите.
Социално подпомагане и пазар на труда
Социалната политика е важна отговорност на всяко едно управление.
Тя не трябва да се свежда единствено до осигуряването на социалните помощи  и пенсиите чрез преразпределяне на бюджетни средства.
Време е да гледаме и да осъществяваме социалната политика по нов начин – като комплекс от политики, които насърчават, активизират, правят социалното включване и личната реализация на хората по-лесно и смислено.
Ние разбираме социалната политика като политика на партньорство между гражданите, бизнеса и държавата.
Комплексът от социални мерки и политики, които са отговорност на държавата, трябва да създават възможности за всеки, който иска да намери не само работа, но и своята реализация.
Безработните да се връщат бързо на пазара на труда и да развиват професионалните си умения;
хората в неравностойно положение да се чувстват съпричастни и полезни според възможностите си;
тези които се изправят пред професионални промени да се справят по-бързо и по-успешно.
Не можем да решим актуалните проблеми на страната, да постигнем икономически растеж, без активността на гражданите.
Те трябва да бъдат подготвени, за да се включат в пазара на труда;
да бъдат гъвкави и мотивирани да търсят по-добрата работа и устойчива професионална реализация.
Наложително е бързо възстановяване и продължаване на пенсионната реформа,
на деинституционализацията,
нови политики в подкрепа на майчинството и
създаването на повече и по-адекватни на потребностите социални услуги.
Икономиката
Ключът към растежа и успеха на държавата ни е модерната  и ефективна икономика.
Тя трябва да има експортен профил, без да пренебрегва традиционните и специфични български производства на продукти и услуги.
Основният фактор за икономическото развитие са малките и средни български предприятия.
Те се нуждаят от добра и административно облекчена от тежести бизнес среда;
от ниски данъци и съдействие от държавата при излизане на външни и особено на нови пазари.
Финансирането и кредитирането, което държавата може да предостави през специални програми и еврофондовете трябва да даде тласък за въвеждането и разработването на иновации,
понижена енергоемкост
и повишена конкурентоспособност на националното производство.
Тази политика ще доведе до разширяване на дела на българските стоки и услуги и на българския пазар.
Потреблението на български стоки и услуги е вторичен стимул за развитие на икономиката и създаването на нови работни места.
Ресурсите на националната ни природа и индустрия трябва да се използват по най-добрия начин.
Силен тласък на икономическия растеж ще дадат и чуждите инвестиции, като политиката за привличането им трябва да е приоритет.
Необходимо е тя да стане проактивна и да гарантира добри условия за бизнес и административна подкрепа за инвеститорите.
За разгръщане на цялостния потенциал от възможности за сътрудничество между държавата и бизнеса е необходимо да се промени законодателството по отношение на обществените поръчки и публично-частното партньорство.
Така ще бъдат гарантирани всички възможности за реализиране на важни проекти и за добро партньорство между публичния и частния сектор
Енергетиката
Енергетиката е ключов фактор за развитието на българската икономика.
Тя трябва да бъде организирана и управлявана по начин, който да спре ежедневното й източване и да въведе европейските енергийни правила и стандарти.
Осигуряването на по-висока степен на енергийна независимост изисква диверсификация на източниците, включително търсенето, разработването и експлоатацията на местни източници на енергия.
Важно условие е да се работи за диверсификацията на трасетата за доставка, включително междусистемните връзки със съседните държави.
Повишаването или снижаването цената на електроенергията не може да бъде единственият изход от тежкото състояние на сектора.
Необходимо е въвеждането на истински либерален енергиен пазар,
безкомпромисна система за защита на интереса на потребителите,
както и съобразена с реалните потребности политика по включването на нови енергийни мощности.
Предоставянето на енергийни помощи трябва да се промени към по-точно определяне на нуждаещите се и съобразяване с потребностите им.
Разширяването на броя на домакинствата, които ще получат енергийна помощ ще въведе по-голяма справедливост при справяне с тежестите от енергийните реформи.
Публични финанси
Публичните финанси на държавата трябва да се управляват отговорно, прозрачно и в обществен интерес, при строга дисциплина и отчетност.
Финансовата стабилност не е самоцелна идеология, а предпоставка за икономически растеж,
както и отговорност към бъдещите поколения.
Разпределението на средства от бюджета трябва да се планира и осъществява компетентно и прозрачно.
Трябва да се създадат всички условия така че на българските общини да се гарантира равнопоставен и справедлив достъп до публично финансиране.
Стратегическата ни цел е ограничаването на разходите за издръжка на държавните структури
и инвестирането на освободените средства в политики, които гарантират ускорено развитие на страната.
Основен инструмент в тази реформа трябва да стане максималната публичност, откритост и отчетност на разпределението и използването на публични средства.
Тези правила ще имат ролята не само на регулатор, но и ще улесняват както администрирането на бюджетната политика, така и задоволяване на обществения интерес към нея.
Реформи в публичния сектор и държавното управление
Успоредно със секторните реформи, са наложителни и политики, които да гарантират доброто управление в публичния и държавен сектор, политики, които да променят и демократизират обществената и публичната среда.
Електронно управление
Въвеждането на електронното управление е ключ към успеха на секторните  реформи.
Те не могат да бъдат проведени без да са обвързани с процесите на електронизацията на основните им функции.
Електронното управление ще подобри функционалността на държавната администрация,
ще повиши качеството на административните услуги,
ще създаде такава вътрешна логистика и ред в процесите на управление , които ще повишат тяхната ефективност,
бързина на процесите,
вътрешен контрол и антикорупционна превенция.
В основните сфери на реформа – здравеопазване, образование, социална политика – електронизацията ще реши и голяма част от основните проблеми
и ще спре изтичането на средства.
Електронното управление е и основен инструмент за модернизация на държавата, затова реализацията му ще бъде приоритет.
Държавно управление
Държавна администрация
Промяната в структурата, функциите и състава на публичните администрации  трябва да се осъществява постоянно, не само за да се оптимизират разходите,
но и за по – ефективното предоставяне на услуги на гражданите и бизнеса.
Намаляването на административните нива и процедури ще снижи корупционния натиск към гражданите и другите нива на управление.
Реформите в администрацията трябва да се осъществят след ясен функционален и структурен анализ на административните структури.
Електронизацията на техните процеси и услуги, подборът на кадрите по ясни и високо професионални критерии, атестационните процедури и вътрешният контрол са основни механизми за добро управление на администрацията.
Оценките за ефективността и резултативността трябва да станат задължителни за управлението й.
Гражданско участие
Общественото напрежение и протестите през последната година показаха, че състоянието на политическата система поражда силна неудовлетвореност у гражданите.
Те са осъзнали и настояват да реализират правото си да участват при важни за страната въпроси и да имат възможност да влияят върху управленските решения.
За да отговорим на тези обществени изисквания ще гарантираме гражданското участие в обсъждането на важни теми за дискусия.
В обществените съвети по всяка политика, провеждана от държавата ще бъдат включени представители на експертни, професионални, граждански, работодателски и браншови организации доказали своята представителност и експертиза.
За по-добра организация и публичност на сектора на НПО ще се въведе регистрацията на нестопанските организации в търговския регистър
Изразените от гражданските и професионални организации позиции по темите и въпросите на управлението ще са част от процеса на оценка на въздействието на политическите и законодателни решения.
Въвеждането на оценката на въздействието като задължителен етап в процеса на законодателната и управленска дейност ще повиши ефекта от вземаните решения и ще намали възможностите от грешки и нежелани последици.
За осъществяването му е необходимо да се разработят методически указания и да се изгради необходимия капацитет за осъществяването му на всички нива на управление.
Открито управление
Откритото управление е един от първите политически ангажименти, които ГЕРБ пое пред българските избиратели.
От началото на политическото ни участие,  първо в местната власт, после в държавното управление, прозрачността и откритостта са основни белези на управлението на ГЕРБ.
Тази политика ще бъде продължена и развита и в бъдеще.
Активното предоставяне на публично значима информация ще стане широк и постоянен процес.
Той ще осигури на гражданите и техните организации възможно най-пълна и точна информация за управлението и дейността на държавните органи.
Обществото има право да бъде информирано.
Това е основа на разбирането ни за политиката на откритост и прозрачност.
Всички възможности на новите технологии и електронното управление ще бъдат приложени и използвани .
Политиката на откритото управление ще промени публичната среда,
ще активизира процесите на саморегулация и контрол в нея,
ще възпита в гражданите умението да ползват публично достъпна информация в свой пряк и в обществен интерес.
Всичко това ще активизира гражданското самочувствие и гражданското участие.
Силно въздействие ще окаже и на превенцията на масовите корупционни практики и модели на задкулисие.
Децентрализация
По-силно местно самоуправление, означава повече демокрация и по-добри решения в интерес на хората.
В противовес на продължилото с години увеличаване на отговорностите на местните власти без реципрочен финансов ресурс, ние предлагаме възможност за водене на истинска местна икономическа и финансова политика, както и за гарантиране на допълнителни средства в общинските бюджети.
Някои от предлаганите реформи ще бъдат неудобни за ръководители, свикнали със статуквото и е възможно те да противодействат на процеса водени от личен интерес.
Конституционни и политически реформи
Времето след приемането на действащата Конституция показа някой нейни несъвършенства и ограничаване на възможностите за решаване на актуални проблеми.
Ние ги познаваме и имаме становище по редица от тях.
Но съзнаваме, че свикването на ново Велико Народно събрание би било труден процес и би забавило с няколко години развитието на страната.
Затова ще разчитаме на политическия разум и отговорност – както на близките ни политически партньори, така и на нашите опоненти – за постигане на конституционно мнозинство.
Така могат да бъдат извършени промени в Конституцията, допустими от обикновено Народно събрание, както и да започнем дебат за изготвяне на проект за нова Конституция.
Положителен ефект върху доверието на гражданите в политическата система биха имали повишаването на контрола върху разходването на средствата от партийни субсидии;
промяната в режима на регистрация на политическите партии;
промяна в Закона за пряко участие на гражданите в държавната власт и местното самоуправление;
разширяването на възможностите за изразяване на вота като електронното и машинно гласуване;
задължителното гласуване, ако бъде поискано от гражданите.
Стабилно управление за Стабилна България
Признавайки върховенството на вота на гражданите, ние искаме да привлечем значима обществена подкрепа за програмата.
Тя планира съществени реформи, някой от които трудни за осъществяване и болезнени за понасяне, но реформи без алтернатива.
Без тези промени България няма нито светло, нито ясно бъдеще.
За да градим стабилна България, ние се нуждаем от стабилно управление.
Това означава формиране на реформаторско мнозинство в следващия парламент.
Нашата цел е да получим вот за мнозинство.
И се надяваме да го получим.
Ние знаем в каква посока ще водим България и знаем как да го направим.
Гражданите могат да ни се доверят.
За да гарантираме необходимото за страната стабилно управление, ние ще търсим широка обществена подкрепа, и при необходимото мнозинство.
Големите реформи са успешни, когато имат широка подкрепа, ясна визия и воля за постигането им.
Освен партиите от дясното политическо пространство, нашият основен партньор и верен коректив за трудните задачи са преди всичко гражданите и гражданските организации.
Подаваме ръка към тях в името на Стабилна България.
Време е!
ИКОНОМИКА
ФИНАНСОВА И ИКОНОМИЧЕСКА ПОЛИТИКА
Икономическият растеж е единственият устойчив източник за нарастване на доходите на хората и увеличаване на тяхното благосъстояние.
Липсата на съвременна структура на българската икономика, която да осигури , съизмерим с този в Европейския съюз темп на растеж, е основното предизвикателство пред управлението.
Остава актуална необходимостта от поддържане на стабилна фискална рамка, която да минимизира рисковете за икономиката и финансите.
За това определяме следните  приоритети: //І. Данъчна политика –насърчаваща икономическия растеж.
Запазване на действащите ставки на преките данъци
Прилагане на минималните за Европейския съюз акцизни ставки
Обединяване на Националната агенция за приходите и агенция „Митници“ с цел – подобряване на координацията на органите по приходите и ограничаване на сивата икономика
ІІ. Бюджетна политика – възстановяване стабилността на публичните финанси.
Запазване на ниска преразпределителна роля на държавата през бюджета
Засилване на ефективността на публичните разходи чрез програмното и ориентирано към резултатите бюджетиране
Поетапно намаляване на бюджетния дефицит, съобразено с икономическия цикъл
Регламентиране на възможност за общините по тяхна преценка да определят добавка към данъка върху доходите на физическите лица в полза на местните бюджети
III. Укрепване на доверието във финансовата система
Присъединяване към Единния банков съюз
ІV. Икономическа политика за хармоничен растеж, надеждни обществени финанси и стабилни цени, високо ниво на заетостта и повишаване стандарта на живот на гражданите.
Продължаване на реформите в публичната администрация и утвърждаване на професионализма и независимостта на административните структури и регулаторните органи
Продължаване на усилията за подобряване на бизнес средата и административното обслужване с цел ефективно функциониране на икономическата система
Подобряване производителността на труда с целеви политики в селските райони и за малките и средни предприятия
Инвестиции от европейските фондове в развитието на българския бизнес
Улесняване на достъпа до финансови ресурси и комплексни бизнес услуги за малки, средни и новосъздадени предприятия
Подпомагане от целеви гаранционни фондове като допълнителна възможност
V. Създаване на привлекателен инвестиционен климат и бизнес среда за растеж и заетост
Подкрепа за изграждане и създаване на зони за икономическо развитие (бизнес хъбове, инкубатори, логистични центрове).
Използване на пълния потенциал на съществуващите индустриални зони и подкрепа за рекреация.
Подкрепа за създаване на местни агенции за развитие, с оглед стартиране на ПЧП, бизнес клъстери
Прилагане на инструменти за финансово подпомагане и  инженеринг (напр.Джесика и Джереми);
Изработване на регионални стратегии за интелигента специализация и подкрепа на идентифицираните сектори.
СРЕДСТВАТА ОТ ЕС
През периода 2010-2013 средствата от ЕС се превърнаха в основния инвестиционен ресурс на държавата, както и основния инструмент за провеждане на реформи в редица ключови сфери.
За програмния период 2014-2020, България има на разположение близо 32 млрд. лева, които при добро управление, могат да се превърнат в един от моторите на растежа, в ключовия ресурс за модернизация на страната.
Еврофондовете - инструмент и стимул за реформи, растеж и развитие на България
Възстановяване на доверието на европейските институции
Възстановяване на плащанията по спрените оперативни програми и предотвратяване спирането на други
Незабавен старт на мерките по програмите от новия програмен период 2014-2020 г. с концентрация на ресурса в инвестиции с най-голяма добавена стойност
Ефективно, своевременно и правилно изпълнение на програмите и проектите
Уреждане в закон на мястото и ролята на органите, натоварени с управлението и контрола на еврофондовете в цялостната система за контрол на публичните финанси в държавата с цел гарантиране на правата на бенефициентите и въвеждане на процедури по обжалване.
Създаване на условия за реализиране на интегрирани проекти и регионални планове, финансирани от повече от една оперативна програма.
Опростяване на процесите и правилата
Уеднаквяване и опростяване на основните процеси, изцяло електронен документооборот за управление на еврофондовете и проектите;
Премахване на дублиращи се контроли и въвеждане на лична отговорност на експертите и ръководителите при забавяне.
ИНФОРМАЦИОННИ ТЕХНОЛОГИИ И СЪОБЩЕНИЯ
Информационните технологии са стратегическа сфера за България.
Секторът създава около 5% от брутния вътрешен продукт на страната и има висок потенциал за развитие на иновации и износно ориентиран икономически растеж.
Политиката ни в сферата на електронните съобщения има за цел да осигури лесен достъп на населението и бизнеса до съвременни, ефективни, качествени и сигурни електронни съобщителни услуги.
Това е необходимо условие за израстването на България в техническо и технологично отношение и за създаване на дългосрочни условия за растеж.
Е-управлението е хоризонтална необходимост, при която чрез промяна на законодателството трябва да бъдат унифицирани процесите за предоставяне на административни услуги в общините,
да бъдат уеднаквени бизнес процесите и изискуемите документи за тях,
а въвеждането на лична карта с вграден електронен идентификатор (е-ИД) и електронен подпис да бъде средството за достъп до е-услуги.
Общините трябва да предоставят едни и същи услуги при едни и същи изисквания
e-Приоритети
Създаване на Единен регистърен център (ЕРЦ), обединяващ всички съществуващи регистри, напр. Търговския, Имотния, ГРАО, БУЛСТАТ и Регистъра на МПС
Централна деловодна система за обмен на документи
Издаване на електронна идентификация (e-ID) за всички граждани, стимулирана от държавата
Интернет до всички общини.
Всички разрешителни и лицензионни режими на ниво централна администрация (министерства и агенции) 100% електронни
Изграждане облака (data centers и услуги) на централната и местна власт
Централизация на общинските услуги в облака на общинската власт в тясно сътрудничество с местните власти.
Основни приоритети – е-здравеопазване, е-образование и е-правосъдие
ЕНЕРГЕТИКА
Енергетиката трябва да се превърне в стабилен отрасъл, следващ ясна и дългосрочна политика.
Пътят към стабилността изисква въвеждането на пазарните механизми.
Либерализацията на пазара на електроенергията и газа ще гарантира конкурентни цени на енергийните ресурси, по- лесен достъп на бизнеса и гражданите, както и ще се прекрати зависимостта от монополите.
Институционалните промени в сектора имат за цел да гарантират по-адекватното му управление и създаването на наистина независим регулатор.
Първостепенен приоритет е диверсификацията на газовите доставки, както и гарантиране на енергийна независимост чрез собствен добив на конвенционален газ.
Реформа в Министерството на икономиката, енергетиката
Обособяване на отделно министерство на енергетиката.
Енергийна независимост и ниска цена на газа
Продължаване на проучването на дълбоко Черно море, чрез консесионирането на останалите два блока – Силистар и Терес.
Подкрепа за напредналите прочвания в блок Хан Аспарух, гарантиращи собствен добив и енергийната независимост на страната;
понижаване на цената на газа с 35% и значителни приходи за националния бюджет от концесионни възнаграждения.
Борба с енергийната бедност
Трикратно увеличаване на средствата в бюджета за енергийни помощи с цел да се гарантира подпомагането на над 500 000 домакинства. (двукратно увеличаване на броя на досега подпомаганите домакинства).
Енергийна ефективност
Създаване на фонд за енергийна ефективност за многофамилните жилищни сгради с ресурс за първа фаза от 2 млрд. лева, достатъчни за санирането на над 50% от тези сгради в България.
Фондът ще осигури 100% безвъзмездна помощ за бенефициентите през първите две години.
След този период интензитета на помощта ще намалее до 75% и в програмата ще бъдат включени и еднофамилни жилища.
Енергийна ефективност при производството и преноса на електроенергия.
Инвестиции в повишаване на ефективността на 5-ти и 6-ти блок на АЕЦ Козлодуй, ПАВЕЦ Чаира и др.
Компетентен и независим регулатор и либерализиране на пазара
Отделяне на енергийния от водния регулатор
Избор от Народното събрание на компетентен и независим състав на Държавната комисия по енергийно регулиране.
Въвеждане на законови текстове за персонална отговорност на членовете на регулатора за вземаните от тях решения.
Постигане на пълна либерализация на пазара при която регулатора ще определя единствено мрежовите услуги на дружествата.
Либерализацията на пазара ще осигури равен и лесен достъп на битовите абонати до свободния пазар на електроенергия и газ и ще прекрати зависимостта на абонатите от електро и газоразпределителните дружества.
Повече прозрачност в енергетиката
Законодателни промени за постоянен контрол на държавните регулатори и контролни органи върху всички енергийни дружества от обществен интерес по отношение на ефективността и ефикасността на разходите им.
Поетапно въвеждане на Умни мрежи “smart grids”
Инвестициите в интелигентни ситеми и мрежи ще позволи контрол на консумацията в реално време от страна на потребителя, ще повиши енергийната ефективност и сигурността на мрежите.
Ядрена енергетика
Удължаване на живота на 5-ти и 6-ти блок на АЕЦ „Козлодуй”.
Анализ на подписаното акционерно споразумение с Westinghouse с оглед финансовите ангажименти и риска за българската страна. Отказ от предоставяне на гаранции (както държавни, така и корпоративни) или други обезпечения.
Дългосрочни договори
Специализиран одит на финансовите модели на дългосрочните договори за изкупуване на енергия от страна на ДКЕВР и АДФИ.
Предоговаряне на дългосрочните договори по отношение на цена и ангажимент за разполагаемост.
Допълнителни приходи за енергетиката от зелената енергия
Стартиране на продажбата на гаранциите за произход на зелена енергия с цел генериране на допълнителен финансов ресурс в енергетиката в размер на около 150 млн. лева годишно.
Южен поток
Възстановяване на диалога с Европейската комисия по прилагане на европейското законодателство при строителството и експлоатацията на Южен поток.
Индустриални енергийни консуматори
Въвеждане на горна граница на добавката “разходи на обществото” за големите индустриални консуматори с цел запазване на работни места в България
Стратегически дружества
Възстановяване на финансовата стабилност и жизнеспособност на стратегически за българската енергетика дружества в Марица Изток – Мини Марица изток и ТЕЦ Марица изток 2.
Изпълнение на спешни мерки (законодателни и управленски) за спасяването на Националната електрическа компания (НЕК) и Електроенергийния системен оператор (ЕСО).
Интерконектори и магистрални газопроводи в страната
Въвеждане в експлоатация на интерконектора България – Румъния;
Изграждане на интерконекторите България – Гърция и България – Сърбия
Стимули за битова газификация
Облекчаване на административните изисквания при проекти за битова газификация
Финансови стимули за домакинствата
ЕНЕРГИЙНА ЕФЕКТИВНОСТ В МНОГОФАМИЛНИ ЖИЛИЩНИ СГРАДИ
Национална програма за обновяване на българските жилища
Старт на мащабна програма за енергийна ефективност в многофамилните жилищни сгради в цялата страна, отличаваща се с:
Максимално опростяване на процеса на кандидатстване и изпълнение на мерките за енергийна ефективност.
Безвъзмездно финансиране в размер на 100% за първите 2 години от старта на програмата.
След този срок, интензитетът на помощта ще бъде намален до 75% и ще бъдат включени за финансиране и еднофамилните жилищни сгради.
Приоритет при одобряването ще имат панелните блокове, поради спешната необходимост от тяхното саниране.
Улесняване на сдруженията на собствениците.
Техен единствен ангажимент остава предоставяне на съгласие на общината за изпълнение на мерки за енергийна ефективност в техните сгради.
Добро управление на дейностите.
Общинските администрации ще провеждат процедури за избор на изпълнители и ще осъществяват контрол върху изпълнението на мерките.
Справедливо разпределение на финансирането.
Сдруженията на собствениците, както и общините в България ще се финансират по принципа „първи по време, първи по право“.
Обществен ефект и ползи за домакинствата:
Намаляване на разходите за отопление за домакинствата с поне 50%.
Увеличаване на разполагаемия доход на домакинствата чрез намаляване разходите за отопление на домакинствата
Промяна в облика на градовете, подобрена жилищна инфраструктура
Екологична околна среда - спестени емисии на парникови газове (CO2 и др.)
Удължен живот и повишена пазарна стойност на санираните жилищни сгради
Температурен комфорт в помещенията
Икономическо стимулиране за малките и средни предприятия, които ще бъдат ангажирани – проектанти, строители, фирми за енергийни одити, производители на материали и др.
Разкриване на десетки хиляди работни места
Установяване на нови практики в управлението на многофамилни жилищни сгради;
Широка осведоменост за начините за повишаване на енергийната ефективност
ТУРИЗЪМ
Туризмът в България е сектор на възходящо развитие през последните години.
Той има дял 15% от БВП, като през активния туристически сезон осигурява приблизително 450 000 работни места.
България разполага със значителни по обем и качество туристически ресурси, които все още не се използват пълноценно.
Тяхното оползотворяване би спомогнало страната ни да се превърне в целогодишна туристическа дестинация, с развит културен, балнео, спа и уелнес туризъм, селски, екологичен, туризъм по р. Дунав и др.
През 2014 г. се наблюдава забавяне на темповете на растеж на туристите и приходите от туристическите дейности.
Спарвянето с тази неблагоприятна тенденция ще бъде първото предизвикателство.
Структурни промени за управление на туризма и извеждането му като приоритетен отрасъл
Решителна подкрепа от държавата
Създаване на Министерство на туризма
Развитие на правната среда за по-успешно развитие на българския туризъм в бъдеще
Стратегия за устойчиво развитие на туризма в Р. България 2014-2020 г., създадена съвместно с представителите на туристическата индустрия, научните среди и органите на местно самоуправление
Създаване на „Фонд за развитие на туристическите атракции”, който да бъде финансово обезпечен с част от приходите от концесионните възнаграждения от концесиите за подземни богатства, минерални води, морски плажове, пристанища, летища и защитени територии.
Създаване на  Регистър на туристическите атракции.
Създаване на по-силна и агресивна международна рекламна кампания за популяризиране на България.
Подобряване на туристическите услуги
Подпомагане на инвеститорите в туризма чрез специализирано звено, което ще осигурява съдействие за всички административни процедури
Уреждане на статута за управление и стопанисване на националните курорти и прилежащата им инфраструктура.
Единен подход при националната реклама в туризма и увеличаване на финансирането за изграждане на положителен образ на България като туристическа дестинация
РЕГИОНАЛНА ПОЛИТИКА.
ТРАНСПОРТНА И ВОДНА ИНФРАСТРУКТУРА
Регионалната политика е основният инструмент за положително въздействие върху икономическото развитие едновременно на национално и регионално ниво.
Реализирането на големите инфраструктурни проекти допринася за създаването на работни места, конкурентоспособност, икономически растеж, подобрено качество на живот и устойчиво развитие.
І. Модернизация на транспортната инфраструктура
Интегрирано и устойчиво развитие на транспорта с акцент върху безопасността, сигурността, въздействието върху околната среда и здравето на хората;
Модернизация на ЖП сектора и достигане на европейско ниво на обслужване;
Приоритетни ЖП проекти:  реконструкция на жп линиите: София - Септември, Пловдив – Бургас Фаза II, Драгоман – София, Видин – София, заедно с реконструкция на гарите по всичките направения;
закупуване на нов подвижен състав
„Зелен“, безопасен и общодостъпен автомобилен транспорт с акцент върху качеството на услугата.
Регламентиране и контрол върху автосервизната дейност – предпоставка за безопасност на превозите
Доизграждане на мрежата за интермодални (комбинирани) превози;
Разработване и прилагане на публично–частното партньорство като алтернатива и важен инструмент за допълнителни инвестиции в транспорта
Прилагане на интелигентните транспортни системи (ITS), като ключов фактор за ефективно използване управление на транспортните системи;
ІІ. Продължаваме да градим модерна и безопасна транспортна инфраструктура като интегрална част от европейската
Разширение на магистралния пръстен на страната и модернизация на пътната мрежа.
Приоритет - ускорено доизграждане на АМ "Хемус", АМ "Марица", АМ "Струма"
Изграждане на Тунел под Шипка
Северна скоростна тангента на софийския Околовръстен път,
АМ "Калотина – София",
Скоростен път София –Видин
Развитие на безопасен, екологичен и устойчив национален транспорт
и разширяване на системите за интегриран градски транспорт
ІІІ. Реформа на водния сектор
Регулиране на цените на водните услуги и дейността на операторите на водната инфраструктура при ясни и прозрачни критерии, защитавайки интересите на потребителите
Ремонт на ВиК инфраструктурата за спестяване на загубите.
За четири години ще се спестят над 105 млн.  куб. м вода, които ще осигурят питейното водоснабдяване на половин милион души.
Стартиране на процедури за строителството на три нови язовира - „Луда Яна“, „Пловдивци“ и „Нейковци”, и за рехабилитацията на язовир „Студена“.
Засилване ролята на държавата и общините по отношение на собственост, стопанисване и контрол на цялата водна инфраструктура, която осигурява услуги от обществен интерес
Създаване на единен национален регистър на водната инфраструктура и национална информационна система за управление на водите
Подпомагане на общините за използване на минералните находища, които дават възможности за развитие на потенциала на местната икономика
ІV.Съхраняване на природата и в частност на крайбрежната плажна ивица чрез:
Недопускане на безразборно строителство и презастрояване на Черноморското крайбрежие
и възобновяване на политиката за нулева толерантност към незаконното строителство по Черноморското крайбрежие, в „чашите” на язовирите, в планините, както и на територията на цялата страна;
V. Кадастърът в услуга на гражданите и бизнеса
Обединяване на Агенция по геодезия, картография и кадастър с Имотния регистър в Агенция по вписванията и с регистъра на Картите за възстановена собственост
ПОЛИТИКИ ЗА ПРЕОДОЛЯВАНЕ НА ИКОНОМИЧЕСКАТА ИЗОСТАНАЛОСТ НА СЕВЕРОЗАПАДНА БЪЛГАРИЯ И ПЕРИФЕРНИТЕ РАЙОНИ
Междурегионалните различия са сред най-тежките предизвикателства пред държавата.
Разлика от почти шест пъти в БВП на глава от населението между различните райони на страната,
обезлюдяването,
икономическият колапс,
състоянието на публичната инфраструктура
са проблеми, изискващи целенасочени политики във всички сектори - от целенасочените инвестиции в инфраструктура,
през мерки за насърчаване на инвестициите,
до инвестиции в човешкия капитал.
Стремим се към целенасочена инвестиционна програма, подкрепяща развитието на изоставащи райони като Северозападна България, Странджа, Родопите и други чрез:
І.  Стимулирано развитие на изостаналите, периферните и планинските райони чрез прилагане на подхода „водено от общността „ местно развитие
Интегриран подход към развитието на районите на Странджа и Сакар, Рило-Родопската област и други погранични планински и полупланински слабо развити райони,
Гарантирано опазване и съхраняване на уникалните природни дадености чрез целенасочена подкрепа за създаване на възможности за
✓ развитие на биологично земеделие,
✓ алтернативни форми на туризъм,
✓ социални дейности
✓ използване потенциала на културното наследство.
Целенасочена политика за преодоляване на хроничната икономическа изостаналост на Северозападна България с ресурс от минимум 1 млрд лв. годишна инвестиция
ІІ. Изграждане на нова и рехабилитация на съществуваща транспортна и комуникационна инфраструктур-на мрежа
Изграждане на скоростен път София - Видин
Подкрепа за ремонт на 2-ри и 3-ти клас пътна мрежа, свързваща местни регионални и европейски транспортни коридори.
ЗЕМЕДЕЛИЕ, РИБАРСТВО И ГОРСКО СТОПАНСТВО
Развитието на отрасъл Земеделие се определя от Общата селскостопанска политика и местните политики в зависимост от националната структура и специфика на земеделските стопанства.
България предприе редица реформи, които регулират по нов начин пазарните взаимоотношения в сектор Земеделие.
Тези реформи доведоха до постоянен ръст в основните икономически показатели за аграрния сектор (селско, горско и рибно стопанство), като брутната добавена стойност на отрасъла от 2,26 млрд. лв. през 2007 г. нараства ежегодно и в края на 2013 г. надминава 3,77 млрд. лв.
Тези резултати са основание да продължим своята политика на подкрепа развитието на балансирано, модерно земеделие
и пазарно ориентирани, конкурентоспособни земеделски стопанства, наред с гарантираната хранителна сигурност на населението;
приоритизиране на интензивните сектори в земеделието - животновъдство, зеленчукопроизводство и трайни насаждения, и биологичните производства.
Основните характеристики за подпомагане развитието на сектора, които предлагаме са:
Аграрният сектор в следващите четири години
Гарантиране хранителната сигурност на населението,
опазването на природните ресурси,
повишаване доходите на земеделските производители;
Справедливо подпомагане на отделните отрасли чрезБалансирана държавна подкрепа за развитие на всички отрасли в аграрния сектор;
Нов Закон за опазване на селскостопанското имущество;
Електронно обслужване на земеделските производители;
Конкурентоспособно и устойчиво земеделие
Оптимизиране на поземлените отношения чрез нов Кодекс за земята, гарантиращ правата на собствениците, сигурността и устойчивостта в обществените отношения в земеползването.
Насърчаване на доброволната поземлена комасация за целите на земеделското производство;
Подкрепа за малките и средни стопанства в аграрния сектор и в планинските райони
Развитие на човешките ресурси в земеделието чрез подкрепа при наемане на сезонни работници в растениевъдството и животновъдството, които са временно или постоянно безработни;
Биологично земеделие и опазване на природните ресурси
Развитие на хидромелиорациите
Внедряване на нови технологии, иновации и системи за управление
Гарантиране на качество и безопасност на храните чрез оптимизиране на административните режими
Устойчиво развитие на рибарството и аквакултурата
Пазарноориентирани и конкурентноспособни риболовни дейности и рибовъдни стопанства;
Екосистемен подход в управлението на морската среда и вътрешните водоеми;
Грижа за защита на дребномащабните крайбрежни рибарски общности
Устойчиво многофункционално управление на горите
Ефективно използване и опазване на горските ресурси
ОКОЛНА СРЕДА
Съзнаваме отговорността пред бъдещите поколения да се грижим за природата на България.
Тя е национална ценност и опазването й е основна грижа на гражданите, бизнеса и институциите.
Измененията на климата ни изправят пред нови предизвикателства.
Те изискват пренастройване на важни сектори от икономиката и решаване на всеки днешен проблем в съответствие с глобалните процеси на климатични промени.
Икономическата стойност на природните дадености осигурява възможности за производство на чиста енергия, екологични продукти и услуги с по-голяма добавена стойност при устойчива употреба и без загуба на ресурси.
Убедени сме, че хоризонталното прилагане на политиките за опазване на околната среда и борбата с климатичните промени са ключът към осигуряване на по-добро качество на живот и създаване на нови перспективи чрез производство на зелена продукция и разкриване на зелени работни места.
І. Опазване на природата, смекчаване на климатичните изменения и устойчив икономически растеж чрез енергийна и ресурсна ефективност
Разработване и приемане на плановете за управление на териториите за защита и изпълнение на мерките.
Разумно управление на енергийните, минералните, биологичните, водните, почвените и други природни ресурси
Постепенно преминаване към „кръгова“ икономика чрез ефективно управление на отпадъците
Мащабна програма за повишаване на енергийната ефективност и подпомагане на домакинствата за намаляване на енергийното потребление чрез финансиране на енергоизточници за собствена употреба и промяна на горивната база в жилищата.
Подкрепа за бизнеса за реализиране на приоритетите на „зеления икономически растеж“
Използване на приходите от търговията на квоти за емисии на парникови газове за енергийни помощи и реализация на зелени проекти
Стриктен контрол, мониторинг, прозрачност при взимане на решенията и активна политика за повишаване на екологичното съзнание
ІІ. Изграждане на екологична инфраструктура
Изграждане и модернизация на съоръженията за отвеждане и пречистване на водите за населените места с приоритет на тези над 10 000 еквивалент жители., както и по протежението на черноморското крайбрежие.
Прилагане на принципите за интегрирано управление на водите за устойчиво управление и развитие на инфраструктурата в секторите ВиК, хидромелиорации, хидроенергетика и защита от вредното въздействие на водите
Доизграждане на регионалните системи за управление на отпадъците, закриване и рекултивация на старите общински депа за отпадъци
УПРАВЛЕНИЕ НА РИСКА И ЗАЩИТА ОТ БЕДСТВИЯ И АВАРИИ
Промените на климата и природните бедствия ни изправят пред все по-сериозни предизвикателства и рискове от възможни негативни последици върху живота и здравето на населението, критичната обслужваща инфраструктура, икономиката и околната среда.
Редуването на периоди на засушаване с периоди на обилни валежи с опасност от наводнения става постоянна тенденция.
Зачестяват и горските пожари, които унищожават растителност, почви и ценни природни обекти.
Опасност от сериозни щети създават и земетресенията на българска територия и в съседни държави.
В такава ситуация на съществуващи сериозни рискове, държавата трябва да има водеща роля и отговорност за предотвратяването, овладяването и преодоляването на неблагоприятните последствия от бедствия и аварии.
І. Засилване ролята на държавата в превенцията и контрола на рисковете от бедствия и аварии
Създаване на единен национален регистър на водната инфраструктурата и национална информационна система за управление на водите
Всяко съоръжение от водната инфраструктура с ясен собственик и оператор
Изготвяне на плановете за управление на риска от наводнения и изпълнение на конкретните програми от мерки към тях
Технически контрол върху язовирите чрез определяне на отговорна институция
Разширяване на пилотната система за видео наблюдение на територията на националните паркове за навременна реакция при възникване на горски пожари
Мониторинг и контрол за недопускане на промишлени замърсявания и аварии
ІІ. Грижа за живота и здравето на гражданите и защита на критичната инфраструктура
Създаване на фонд за подпомагане на пострадалите от бедствия и катастрофи (т.е. катастрофичен пул)
Ресурсно обезпечаване на дейностите за спасяване и справяне с бедствията и авариите с напълно обновени техника и предпазни средства
Доизграждане на системата за ранно оповестяване и обхват на територията на цялата страна
Изграждане на противопожарен обучителен полигон за повишаване на професионалната подготовка на спасителните екипи
Утвърждаване на доброволческия принцип като фундамент на спасителната дейност.
Изграждане до края на 2015 г във всички общини на доброволни формирования - обучени по програми на МВР, осигурени с подходящо облекло и предпазни средства, и в режим на готовност за реагиране при извънредни ситуации.
Ангажиране научния потенциал чрез научно-експертни групи в областта на защитата при бедствия
ІІІ. Гарантиране на качество и устойчивост на строителството чрез контрол и ефективно прилагане на нормативната уредба
Ясно определяне и разграничаване на отговорностите на институциите, както и на собствениците на елементите на критичната инфраструктура, стопанските обекти и жилищните постройки
Ефективно прилагане на нормативната уредба за проектиране, изпълнение и поддържане на безопасни, енергоефективни, земетръсоустойчиви и достъпни сгради и строителни съоръжения
Осигуряване на финансиране за укрепване и изграждане на защитна инфраструктура за предотвратяване на наводнения и свлачища
ІV.Защитата на населението при бедствия и аварии - основна мисия на въоръжените сили
Защитата на населението при бедствия и аварии остава една от трите основни мисии на въоръжените сили.
Продължава политиката ни за поддържане в готовност на модулите от военните формирования, способни незабавно да реагират при бедствия и аварии
, както и планова модернизация на необходимото им оборудване.
Силите и оборудването на българската армия се поддържат в постоянна готовност да съдействат на другите държавни структури и да помогнат там, където те не разполагат със специално оборудване или специализирани формирования.
Важна задача с международно значение и престиж е сертифицирането на центъра на НАТО към Министерството на отбраната с експертиза по управлението на кризи и оказване на помощ при бедствия за повишаване готовността на въоръжените сили
V.Пожарна безопасност и защита от бедствия и аварии
Техническо обезпечаване на спасителната дейност чрез пълно обновяване на машините и предпазните средства.
ОБРАЗОВАНИЕ, ДУХОВНОСТ И СОЦИАЛНА ПОЛИТИКА
ОБРАЗОВАНИЕ И НАУКА
Определяме образованието и
научните изследвания като ключови фактори за икономическия растеж на България.
Развиваме образователна система, която подготвя  за успешна професионална кариера и гарантира добри перспективи за личностно развитие на младите хора.
Създаваме възможности за постоянна и работеща връзка между училищата, университетите, науката и бизнеса с цел конкурентоспособност на икономиката и откриването на нови работни места.
І. Повече инвестиции в модерно образование
Увеличаване на средствата за образование в държавния бюджет.
По-високо заплащане на учителите заедно с повишаване на тяхната квалификация.
Актуализиране на учебните програми с цел усвояване от учениците на повече практически знания и умения.
Насърчаване на иновативни учебни програми и методи.
Въвеждане на електронни учебници, които са разбираеми и интересни за учениците.
Използване на информационните и комуникационните технологии в цялостния процес на обучение.
Въвеждане на гражданско и здравно образование.
Външна оценка на резултатите от инвестициите и качеството на образованието.
Специална програма за възстановяване на училища със слаби резултати.
Програма за подобряване на индивидуалната връзка учител-ученик и приобщаване на родителите към училищния живот.
Инвестиции в училищен спорт за здраве и живот без агресия.
ІІ.Връзка между средното образование и пазара на труда
Подобряване на качеството на професионалното образование чрез активно въвеждане на дуалната система – обучение чрез работа
Учебни програми, разработени заедно с бизнеса и обучение по предприемачество за всички деца и ученици.
ІІІ. Инвестираме в нови детски градини и училища
Разкриване на нови детски градини и въвеждане на иновативни форми на организация за ранно образование на децата в предучилищна възраст.
Увеличаване броя на психолозите, педагогическите съветници, ресурсните учители и помощници на учителите, които подпомагат всяко дете в неговото развитие.
Превенция и ранно откриване на затруднения в ученето.
Финансиране на безплатни занимални и занимания по интереси.
ІV.Повишаване ефективността на  висшето образование
Програмна акредитация на висшите училища от Европейски акредитационни институции, членове на ENQA и EQAR.
Баланс между фундаменталното знание и практическите умения в учебните планове и програми.
Актуализиране на програмите според потребностите на бизнеса.
Обвързване на минимум 50% от субсидията за обучение с качеството на образованието
Пренасочване на средствата от държавната субсидия в рамките на всяко висше училище към конкурентните му специалности.
Насърчаване на съвместни програми на български и водещи чужди университети.
V. НАУКА
Силни научни организации с конкурентни научни изследвания
Увеличаване на средствата за наука.
Въвеждане на редовна и независима оценка на научно-изследователската дейност и насочване на ресурси към организации и институти, които показват най-добри резултати по европейски индикатори и привличат външно финансиране от частни източници.
Финансиране на научни изследвания съобразно националните приоритети за развитие, в това число чрез привличане на утвърдени в чужбина български учени.
Реформа във Фонд „Научни изследвания”, за да се гарантира прозрачност на конкурсите и задължителен мониторинг на резултатите през целия период на реализация на проектите.
Въвеждане на минимални задължителни критерии за академично израстване и система за контрол на тяхното прилагане.
Изграждане на високотехнологични паркове и центрове за върхови научни изследвания, иновации и трансфер на технологии към българската индустрия.
Насърчаване на съвместни изследвания между научни организации, университети и предприятия;
разработване и реализиране на програми за активно сътрудничество между научните институции и училищата на всички нива.
КУЛТУРА
Българската култура има световнозначима история и постижения.
Тя е лице на българската идентичност и държава и трябва да бъде съхранена и направена достъпна за съвременните поколения.
Съвременнта култура трябва да запазва и утвърждава българската духовност и да се развива в контекста на европейските и световни процеси.
Тя трябва да да формира новия тип граждани, личности и творци.
Българската култура като национален приоритет
Приемане на Национална стратегия за развитие на изкуствата, културните и творчески индустрии, културното наследство и културния туризъм 2014–2023.
Финансирането от фондовете на Европейския съюз ще се осъществи с активното участие на културните индустрии и творческите съюзи
Подкрепа на Пакта за култура, предложен от Обсерваторията по икономика на културата и от гражданския сектор.
Комплексно развитие на археологическите проучвания.
Консервацията, реставрацията и експонирането на археологическите обекти ще се реализира успоредно с изграждането на инфраструктура за тях.
Дигитализация на движимото и недвижимото културно наследство на България.
Продължават отговорните решения в културата
Усъвършенстване на реформата в сценичните изкуства и осигуряване на средства за повишаване на стандартите на културните институти.
Реформа в музейното дело и създаване на нов тип музейна експозиционна култура.
Основа на промените ще е Концепцията за водещите столични музеи, разработена в предишния мандат на ГЕРБ.
Въвеждане на модерни стандарти за българските библиотеки. Продължаване на проекта „Глобални библиотеки“.
Превръщане на българските културни институти в чужбина в съвременни средища на духовното развитие и в места за активно представяне на културния туризъм.
Осигуряване на равен достъп на населението до култура и изкуство
Осигуряване равен достъп на населението до култура и изкуство
Балансирано развитие на отделните региони по отношение на културната политика
Модерно развитие на читалищната мрежа в страната чрез допълнителни източници на финансиране
СОЦИАЛНА ПОЛИТИКА
България се нуждае от преосмисляне на социалната политика.
Тя трябва да се фокусира не върху  интензитета на подпомагане, а върху поддържане качеството на човешкия капитал,
справяне с бедността,
преодоляването на негативните демографски процеси.
Повишаването на доходите и заетостта са пряк редултат от работеща икономика.
Държавата и бизнесът трябва да сътрудничат, за повишаване на конкуретноспособността на икономиката и подобряване производителността на труда.
Необходими са мерки, които подпомагат и безработните, и заетите лица чрез програми за обучение, квалификация и преквалификация.
Те трябва да съответстват на потребностите на бизнеса и инвеститорите
Разработване на различни програми за социално включване, които да подпомагат  общините и уязвимите групи в обществото
Продължаване на реформите в осигурителната система, за увеличаване на нейните сигурност и устойчивост и осигуряване на по-високи доходи от пенсия на хората.
Справедливост и качество при предоставянето на социални услуги, и децентрализация на истемата.
Ефективен диалог със социалните пратньори и подпомагането им при решаването на колективните трудови спорове, чрез Националния институт за помирение и арбитраж.
Продължаване на реформите в социалната сфера, стартирани в периода 2009 до 2013 година.
Продължаване на пенсионната реформа.
Дване на възможност на хората, чиито работодатели ги осигуряват в професионалните пенсионни фондове да избират къде да се осигуряват и откъде да получават пенсиите си (от НОИ или от професионален пенсионен фонд);
Продържаване на деинституционализацията и развитието на социалните услуги за деца с увреждания и за деца, лишени от родителска грижа
Деинституционализация и развитие на социалните услуги за възрастни хора с увреждания
Продължаване на реформата за социално включване на деца от 0 до 3 и от 3 до 7 години (деца от малцинствата и деца с увреждания) и даване на шанс на всички деца за първи клас.
Отговорни решения за пазара на труда при балансиране между сигурност и гъвкавост
Изработване на индивидуални социални оценки на социално слаби български граждани и търсене на възможност за социалното им включване и осигуряване на заетост.
Договаряне и стартиране на програмите по оперативната програма „Човешки ресурси” през периода 2014–2020.
Подпомагане на бизнеса с програми за заетост, подобряване на условията на труд и други мерки, целящи по-добра конкурентоспособност и по-добра производителност на труда с цел постигане на по-висока заетост на хората и по-високи доходи;
Подпомагане на общините с програми за заетост, обвързване на тези програми с конкретни резултати и строг контрол от държавата при осъществяването им;
програми за обучение, квалификация и преквалификация за безработните и заетите лица;
насърчаване започването на самостоятелен бизнес от безработните лица;
Програми за временна заетост на животновъдите
Програми за социално включване на уязвимите групи от обществото чрез лични асистенти на хора с увреждания и др.
Подобряване на капацитета на институциите, предоставящи услуги за бизнеса и хората;
Повишаване на заетостта сред младите хора.
Изпълнение на младежката гаранция за заетост чрез социален диалог между институциите и
използване на средствата по оперативна програма „Човешки ресурси” за младежка заетост;
Насърчаване развитието на стажантските програми за младите хора, както в публичния сектор, така и в частния бизнес;
Предоставяне на интегрирани социални и здравни услуги на място в домове за възрастни хора
Мярка за граждани на възраст над 65 години (самотни хора и хора с увреждания), които не могат сами да се грижат за себе си.
Внедряване на системата за интегрирани социални и здравни услуги в цялата страна, чрез разширяване на базата на реализарния пилотен проект, действащ в 4 общини.
Държавнически решения в системата на семейното подпомагане.
Помощ за семействата, като приоритетно ще стимулира тридетния модел, насърчаване отговорното родителство.
Прекратяване на злоупотребите при отпускането на инвалидни пенсии.
Реорганизация на системата за отпускане на инвалидните пенсии и засилване ролята на НОИ
Пълен преглед от страна на държавата на отпуснатите до този момент пенсии за инвалидност
Прекратяване на практиката на периодично явяване пред комисия, на лица с необратими заболявания
Укрепване на капацитета на НОИ, с цел осъществяване на ефективен контрол преди отпускане на пенсия за инвалидност;
Корекции в медицинската експертиза на работоспособността (по-добро отчитане на остатъчната работоспособност на подалите заявление за отпускане на инвалидни пенсии);
Оптимизиране на структурата и състава на МТСП за по-добра ефективност в услугите за бизнеса и хората.
Доизграждане на информационната система на МТСП, агенциите към него и териториалните им поделения;
Мерки за децентрализация на социалните услуги, като функциите на Агенцията за социално подпомагане се делегират на местните и регионални структури
ЗДРАВЕОПАЗВАНЕ
Проблемите на здравето на нацията са проблеми на бъдещето и съдбата на държавата.
Осигуряването на по-добра работа и модернизация на здравната система са важен и неотложен приоритет на управлението.
Човешкият капитал, под формата на здраво, добре образовано работещо население, е важна предпоставка за икономически растеж.
Подобряването на здравните услуги е стратегическа задача, която трябва да определя логиката на бъдещите реформи в съчетание с организационното, кадрово, финансово и морално стабилизиране на здравната система
Утвърждаване и разширяване на профилактиката като основна грижа за здравето
Комплексни усилия в рамките на различните секторни политики, осигуряващи ранното приучване към принципите на здравословния начин на живот, рационалното хранене достатъчната физическа активност;
Разширяване обхвата на профилактичните прегледи с допълнителни скринингови изследвания;
попълване на ваксиналните програми с нови компоненти съобразно добрите европейски практики.
 Активни мерки за преодоляване на демографската криза и увеличаване на средствата за укрепване на репродуктивното здраве
Преодоляване на здравните неравенства сред ромските общности чрез разширяване мрежата на здравните медиатори.
Реализация на стратегията за деинституционализация
По-добър контрол върху разпространението на хроничните незаразни заболявания ще реализираме чрез финализиране на националната програма за борба с хроничните незаразни заболявания и допълнителни многосекторни мерки за борба с рисковите фактори;
Въвеждането на нов модел социално-здравни грижи, който да позволи на пациентите да контролират заболяванията си чрез достъп до здравни услуги и подходяща терапия в извънболничната помощ.
Стабилизирана финансово-здравна система
Стабилизиране и развитие на здравноосигурителния модел чрез административни и законодателни мерки за повишаване събираемостта на вноските;
Подготовка за стартиране изпълнението на плащанията за лечебна дейност по диагностичносвързани групи (ДСГ).
Въвеждане на единни стандарти за управление на публичните лечебни заведения.
Информационно-комуникационните технологии-ключ към по-ефективна и контролирана здравна система
Създаване на интегрирана информационна система, свързваща в реално време информационните системи на Министерството на здравеопазването, НЗОК, НОИ, НАП,  доставчиците на здравни услуги (болници, практики в извънболничната помощ, аптеки).
Въвеждане на електронна здравна карта за достъп до системата и контрол в реално време на потреблението на даден вид медицинска услуга.
Преодоляване на регионалните дисбаланси и нарушеното функционално взаимодействие между нивата на медицинска помощ
Нормативно регулиране на концепцията за задължителна здравна карта с цел осигуряване на достъп, оптимално планиране на ресурса и инвестициите.
Мерки за кадровото и ресурсно обезпечаване на Спешната помощ
Нормативно уреждане на участието на парамедици в спешните екипи;
постигане на максимално равномерно покритие на територията на страната;
усъвършенстване на общите протоколи за поведение;
подобряване на условията за обучението и квалификацията на специалистите;
Ресурсно и структурно осигуряване на Първичната медицинска помощ;
промяна в съотношението на финансиране с превес на плащането за дейност над капитационното;
преодоляване на проблема с „незаетите“ практики чрез оптимизация на стимулите за работа в тях, предоставяни от НЗОК съвместно с държавната и местната власт;
развитие на системата на дежурните кабинети за неотложна помощ.
Промяна от административна регулация към облекчен, но медицински целесъобразен достъп до специализирана помощ;
стимулиране мобилността на специализираните медицински екипи;
въвеждане на дневен стационар;
разширяване на еднодневната хирургия.
Лечебните заведения – по ефективни и по достъпни
Реформиране на болнична медицинска помощ чрез сключване на договори само с лечебни заведения, предлагащи най-добро качество, равнопоставеност и безопасност на пациентите;
Функционално коопериране на лечебните заведения на регионален принцип за по-ефективна комбинация на предлаганите дейности;
контрол за стриктното спазване на индикациите за хоспитализация;
обвързване на плащанията с резултатите от лечението.
В Денталната помощ ще заложим на промоция на денталното здраве и профилактика на заболяванията чрез целево финансиране от държавата на програми, подобряващи денталното здраве при децата и учениците и
ресурсно обезпечение на Националнаната програма за профилактика на денталните заболявания при деца от 0 до 18 години в Република България;
разширяване на достъпа на възрастни пациенти до зъбно протезиране.
Постигане на по-добър достъп до оптимална лекарствена терапия, чрез по-широко прилагане на генерични продукти на базата на единни стандарти за рационална употреба;
Фармако-икономически анализ за прилагане в практиката на иновативни медикаменти;
усъвършенстване на нормативната уредба, позволяваща гъвкави механизми за договаряне на отстъпки с цел ефективно разходване на публичния ресурс;
създаване на национален регистър на медицинските изделия, заплащани с обществени средства с цел ефективност и контрол.
Решаване на проблема с кадровото обезпечаване
Единственият начин за намаляване на изтичането на кадри от страната е адекватното финансово обезпечаване и възможности за кариерно развитие.
За това ще разработим система от стимули и облекчения при зачисляване и провеждане на специализация за попълване на потребностите от дефицитни специалности; съвместно с медицинските университети
Децентрализация и либерализация на процеса на специализация;
Регламентиране на продължаващото обучение като задължителен, а не препоръчителен елемент в системата на здравеопазването.
ВЪРХОВЕНСТВО НА ЗАКОНА, СИГУРНОСТ И ОБЩЕСТВЕН РЕД
СЪДЕБНА СИСТЕМА – СПРАВЕДЛИВА, ПРОЗРАЧНА И ДОСТЪПНА ЗА ГРАЖДАНИТЕ И БИЗНЕСА
Българските граждани очакват от съдебната система да бъде справедлива, бърза, прозрачна и достъпна.
Първата и най-съществена крачка за приключване на законодателната рамка на съдебната система е въвеждането на електронното правосъдие по граждански, административни и наказателни дела.
Опитът на европейските държави доказва, че доверието в съдебната система нараства в държавите, в които има електронно правосъдие, защото то рязко повишава качеството на предоставяните услуги.
Водеща цел е създаването на възможност гражданите да влияят и да контролират хода на наказателния процес чрез реформа на института на съдебните заседатели.
Нова концепция на съдебните експертизи гарантира качеството и безпристрастността на процеса.
Електронно правосъдие
Въвеждане на електронен достъп и управление първо за гражданските, търговски и административни дела, а след това и за наказателни дела;
Край на бавните процедури: скъсяване на сроковете за връчване и придвижване на документи и уведомления в съдебните производства чрез елекронизацията на упражняването на процесуални права и обмяната на документи между органите по електронен път
Надграждане на стандартите за освобождаване от такси, предвидени при традиционното правораздаване чрез запазване социалните гаранции в уредбата на чл.83 от ГПК.
Ограничаване на отлаганията на делата чрез електронното призоваване;
Въвеждане на механизми за ангажиране на отговорност на участниците в процеса, които умишлено го бавят, с цел превенция и дисциплина
Създаване на електронен архив като решение на проблема с кражбите и подмяната на доказателствени материали и документи от делото.
Обективно производство чрез повсеместна видео-конферентната връзка за разпит на страните, свидетелите и експертите
Разработване на нова система за случайно разпределение на делата.
Единен стандарт за отчитане не само броя, но и тежестта на делата;
Информация в реално време за натовареността на всеки магистрат и възможност за адекватна оценка на работата му.
Нова концепция за съдебна експертиза
Преодоляване на проблема със забавяне и отлагане на делата и съмненията в безпристрастността на постановените решения чрез нова концепция за съдебните експертизи.
Публичен регистър за вещите лица
Въвеждане на принципа на случаен подбор на съдебните експертизи, преводачи и тълкователи в реално време в присъствието на страните в производството.
Нов Наказателен кодекс
Приемане на нов Наказателен кодекс, който съчетава приемствеността и модернизацията на наказателното право за осигуряване на справедлива и ефективна наказателна политика на държавата.
Съотнасяне на системата на наказанията и режимите за тяхното изтърпяване в съответствие с европейските стандарти, в която водещо е защита правата на човека.
Декриминализиране на деяния, загубили престъпния си характер, и криминализиране на новите форми на престъпно поведение:  осигурителна измама, компютърни престъпления, пране на пари, търговия с влияние, сексуална експлоатация на деца, организирана престъпна дейност и др.
Акцент върху защита на правата на пострадалите от престъпления, както и осъвременяване и привеждане в съответствие с актуалните международни актове на нормите, регулиращи случаите, в които непълнолетен е субект или обект на престъпления;
Гарантиране участието на гражданите в съдебната власт
Институтът на съдебните заседатели  ще бъде изцяло обновен с ясни критерии за избор.
Въвеждане на изисквания за прозрачност на избраните лица, състезателност и публичен контрол.
СИГУРНОСТ И ВЪТРЕШЕН РЕД
Промените в сектор Сигурност през последната година са триумф на задкулисните интереси.
Гражданите се чувстват предадени заради реформата „Бисеров-Йовчев“, служителите в звената за сигурност са стъписани от кадровия кадрил, националната сигурност е поставена под угроза.
Реформата в МВР и в целия сектор за сигурност трябва да се върне по пътя на нормалността: силни и отговорни служби за сигурност, мотивирани служители, гарантирано спокойствие за българските граждани, решителна битка с престъпността.
Защото – държавата е по-силна от престъпния свят.
І. Отмяна на реформата „Бисеров-Йовчев“ от 2013/2014 г. и възстановяване противодействието на тежката организирана престъпност
Възстановяване полицейското звено за противодействие на организираната престъпност и „високата“ корупция в структурата на МВР.
Изграждане на самостоятелна държавна агенция с контраразузнавателен профил, без възможности да притежава полицейски и разследващи функции по НПК.
Възстановяване сътрудничеството с европейските и евро-атлантическите партньори за борба с трансграничната престъпност.
Възстановяване правото на Президента да назначава висшата професионална длъжност в МВР, както и на ръководителите на другите служби за сигурност.
Възстановяване конкурсното начало за растеж в кариерата в МВР и поетапното му въвеждане в другите служби за сигурност.
ІІ. Ефективно противодействие на битовата престъпност
Разширяване приложното поле на видеонаблюдението от по-големите към по-малките населени места.
Изграждане звена „Общинска полиция“ в по-малките общини чрез сътрудничество с местната власт.
Повече униформени полицаи в малките населени места чрез преструктуриране на щатове и обявяване на конкурси за полицаи от охранителния състав.
ІІІ.Продължаване прекъснатата реформа на разузнавателните служби
Приемане (до началото на 2015 г.) на разработените през 2012 г. четири проектозакона в сферата на сигурността.
Изграждане и адаптиране към новата нормативна база на съвременни държавни агенции в сферата на цивилното външно разузнаване, военното външно разузнаване и за държавна охрана на висши държавни служители.
Структуриране на ефективен извънведомствен контрол върху разузнавателните служби (парламентарен и др.).
ІV.Безусловно сътрудничество с комисията по досиетата
Неотклонно и безусловно спазване промените в Закона за досиетата от началото на 2013 г.; гарантиране изпълнението на функции по този закон от страна на всички държавни структури.
Въвеждане на задължителна предварителна проверка за принадлежност към тоталитарните служби за всички лица, които кандидатстват за постъпване на служба в МВР и в другите служби за сигурност, както и при растеж в кариерата.
V. Пътна безопасност и намаляване жертвите по пътищата
Мерки за превенция: провеждане на кампании през цялата година – акция „Светлина“, „Гуми“, „Абитуренти“, „Ваканция“, „Децата тръгват на училище“ и др., включително координация между различните министерства и ведомства, ангажирани с проблемите на безопасността на движението.
Усъвършенстване на нормативната уредба, включително осигуряване на контрол на пътя чрез увеличаване на броя мобилни и стационарни камери, както и чрез предприемане на мерки за обезопасяване на най-критичните точки от пътната мрежа с концентрация на ПТП
ВЪНШНА ПОЛИТИКА И ОТБРАНА
Евроатлантическата ориентация на Република България е необратим процес, в който страната ни трябва да се утвърди като надежден член на НАТО и активен участник във външната политика и политиката на сигурност на Европейския съюз.
Република България следва да поддържа ясно и последователно участие в изработването и реализирането на общата Европейска външна политика,
да участва активно при разработването и окончателно завършване на плановете на НАТО за извънредни ситуации в региона на Югоизточна Европа,
както и да разшири своето участие в проекти по инициативата на НАТО "Интелигентна отбрана" и по инициативата на Европейския съюз " Обединяване и споделяне на способности".
Евроатлантическата ориентация на България – необратим процес
Активно и последователно участие в Европейската външна политика и подготовка за поемане на ротационното председателство на Съвета на Европейския съюз през втората половина на 2018 г.
Задълбочаване на трансатлантическото сътрудничество  като гарант за сигурността и развитието на България
Защита правата и интересите на българските граждани в чужбина на основата на нов Закон за консулската защита, електронни консулски услуги и система за реагиране в случаи на бедствия и извънредни ситуации
Защита интересите на традиционните и нови български общности в чужбина
Откриване на нови пазари за българския бизнес и разширяване присъствието му на съществуващите
Подкрепа на европейската перспектива на страните от западните Балкани, активна политика в региона
Българската армия – надежден гарант за сигурността на страната
Приемственост и устойчивост на развитието на въоръжените сили
Провеждане на реалистична отбранителна политика съответстваща на заплахите, на съюзните ни ангажименти в НАТО и ЕС и на наличните финансови ресурси
Придържане към основните принципи в отбранителната политика, определени в Бялата книга за отбраната и въоръжените сили от 2010 г. и запазване на числеността на въоръжените сили
Поддържане на съществуващите и постепенно развитие на нови отбранителни способности.
Хората в отбраната
Запазване на компенсациите,свързани с тежестите на военната служба, включително на тези при освобождаване от военна служба и постепенно повишаване на социалния статус на военнослужещите
Продължаване подобряването на условията за труд и отдих, както и на грижите за здравето на военнослужещите и цивилните служители, включително на тези от резерва и запаса
Разиряване участието при кризи и бедствия
Разширяване на участието на Въоръжените сили в интегрираната система за реакции при кризи за по-ефективна защита на населението при бедствия
Въвеждане на нов раздел в закона за резерва, касаещ създаване на териториален резерв по региони, в подчинение на областни управители и кметове, които да се използват от тях за предотвратяване, спасяване и/или ликвидиране на последствията от природни бедствия, крупни аварии и катастрофи
ЗАКОНОДАТЕЛНА ПРОГРАМА
Дългосрочните и устойчиви политики могат да бъдат реализирани само чрез адекватна законодателна програма.
Тя включва както изменение и допълнение на действащи закони, така и разработването и приемането на нови закони.
Законодателни инициативи и промени
В икономическата сфера:Закон за насърчаване на инвестициите
Закон за енергетиката
Закон за иновациите
Закон за обществените поръчки
Закон за защита на конкуренцията
Закон за еврофондовете
Закон за устройство на територията
Закон за водите
Закон за регулиране на ВиК услугите
Закон за държавна собственост
Закон за общинската собственост
Закон за местното самоуправление и местната администрация
Закона за административно-териториалното устройство на Република България
Създаване на необходимата подзаконова уредба към закона за публично частното партньорство
Закон за опазване на селскостопанското имущество
Ново законодателство за поземлените отношения – синхронизирано за новата ОСП и развитието на хидромелиорациите като приоритет;
Закон за сдруженията за напояване
Закон за Селскостопанска академия
Закон за общата организация на пазарите
В сферата на образование, духовност и социална политика
Закон за предучилищното и училищното образование
Закон за висшето образование
Закон за насърчаване на научните изследвания
Кодекс за социално осигуряване
Кодекс на труда
Закон за уреждане на колективните трудови спорове
Закон за семейните помощи за деца
Закон за социалното подпомагане
Закон за насърчаване на заетостта
Закон за здравето
Закон за лечебните заведения
Закон за здравното осигуряване
Закон за лекарствените продукти в хуманната медицина
В сферата на върховенството на закона, сигурността и обществения ред
Закон за управлението и функционирането на системата за защита на националната сигурност
Закон за Държавна агенция „Разузнаване”
Закон за военното разузнаване
Закон за националната служба за охрана
Закон за МВР
Закон за ДАНС
Закон за СРС
Бяла книга за отбраната 2015–2020 г. и актуализиран План за развитие на въоръжените сили, утвърден от Министерски съвет
Закон за резерва на въоръжените сили
Закон за отбраната и въоръжените сили на Република България
Нов наказателен кодекс
ЗИД на Закона за съдебната влас
Закон за вещите лица и техническите помощници
С нашите усилия и подкрепата на гражданите ще осъществим основните приоритети на тази програма през следващите четири години.
Вярваме, че целите й трябва да бъдат следвани не само в един управленски мандат, но и в дългосрочна перспектива.
Защото са зададени от вас, българските граждани при срещите ни през изминалите години.
Вие ни поставихте всички тези задачи с предложения, в разговори и с писма.
Технологията за постигането им е формулирана от експертите на ГЕРБ, консултирана е от водещи български и международни специалисти, конкретизирана е от професионалните общности.
Затова днес имаме самочувствие, че само ГЕРБ разполага с решимостта и уменията да поведе държавата напред и нагоре. Труден път, който изисква активност от всички.
Управлението на ГЕРБ ще бъде генератор на енергия за всеки, който е готов да работи честно и почтено.
Затова днес се обръщаме към вас, българските граждани, за да кажем ясно и открито за какво искаме да работим и как ще го постигнем.
Резултатът зависи от всички ни.
