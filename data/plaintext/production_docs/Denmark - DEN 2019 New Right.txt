Vores Politik
Ældrepolitik
Folkepensionen skal stige med velstanden
Ældrechecken skal målrettes og hæves
Alle skal spare op til alderdommen
Pengene følger den ældre
Madordninger og hjemmehjælp privatiseres
Flere plejehjem skal være fri-plejehjem
Folkepensionen skal reguleres med velstanden
Folkepensionister skal nyde godt af velstandsfremgangen i samfundet.
Når samfundet bliver rigere, skal folkepensionen derfor reguleres op i samme takt.
Det er de ældre, der har lagt grunden til vores velstand i dag.
Derfor skal de også have andel i fremgangen, selvom de ikke længere tjener penge selv.
Ældrechecken skal målrettes og hæves
De pensionister, der i dag er dårligst stillede, skal hjælpes gennem en øget målretning af ældrechecken.
Nye Borgerlige ønsker derfor, at den formuegrænse for modtagere af ældrecheck på kr. 87.900 gøres individuel, så gifte og samboende tilsammen kan have det dobbelte i likvid formue.
Nye Borgerlige ønsker desuden ældrecheckens beløb hævet.
Alle skal spare op til alderdommen
Nye Borgerlige ønsker at sikre, at alle sparer nok op til en tryg alderdom.
For danskere på overførselsindkomst skal pensionsindbetalingen finansieres gennem offentlige tilskud.
Argumentet for statstilskud til pensionsopsparing er, at udgiften i form af diverse tilskud senere hen til pensionister med for lav opsparing under alle omstændigheder havner hos det offentlige.
700.000 danskere sparer ikke op til alderdommen.
Det belaster de offentlige kasser og betyder at alt for mange kun har folkepensionen at leve for, når de bliver gamle.
Nye Borgerlige vil give alle på overførselsindkomst 2.500 kr. mere om måneden, som skal sættes ind på en pensionsopsparing,
og desuden forpligte alle i arbejde til at spare mindst det samme beløb op – dog maksimalt en sjettedel af bruttolønnen.
Det vil sikre alle danskere en livrente på 13 – 17.000 kroner om måneden oven i folkepensionen.
Denne øgede private opsparing vil over tid reducere statens udgifter til tillægsydelser til folkepensionister og skabe en bedre fordeling af den økonomiske byrde mellem generationerne, når alle sparer op til deres egen alderdom.
Pengene følger den ældre
Det er en væsentlig del af en værdig alderdom, at systemet ikke umyndiggør den ældre.
Det er en soleklar ret for alle myndige selv at kunne disponere sin indtægt, også når man er blevet pensionist eller fx er visiteret til plejehjem.
Derfor skal ordninger, hvor kommunen visiterer forskellige goder til den ældre, fx plejehjemsplads, mad og rengøring gives som direkte tilskud på en voucher, som den ældre selv kan disponere over.
Madordninger og hjemmehjælp privatiseres
Den kommunale hjemmehjælp og madordning skal udfases og erstattes af private ordninger, hvor den ældre selv kan afgøre både omfang og kvalitet af den leverede ydelse.
Det er fortsat en kommunal opgave at bevilge de nødvendige midler, men det skal være den ældre selv, der indkøber ydelsen.
Kommunerne skal oprette et nødberedskab, der sikrer den ældre mod svigt i den private service og desuden tilbyde hjælp til at træffe de nødvendige aftaler mellem den ældre og de private leverandører.
Flere plejehjem skal være friplejehjem
Friplejehjem skaber plads til initiativer og individuelle løsninger udenom et offentligt regelværk.
Kommunale plejehjem skal omdannes til selvejende institutioner og suppleres af flere friplejehjem og private plejehjem, hvor ideer langt lettere og hurtigere kan omsættes til praktiske tiltag og bedre livskvalitet for beboerne.
Arbejdsmarkedspolitik
Formynderi og regelstyring skal afskaffes.
Jobcentrene nedlægges
Alle skal forsikre sig mod arbejdsløshed
En basisydelse uden modkrav giver incitament til selvforsørgelse
Lavere skat vil give en større gevinst ved at arbejde
Den danske model skal styrkes.
Politikerne skal blande sig mindre
Opgør med formynderi og kontrol
Den danske velfærdsstat udvikler sig i en gal retning.
I stedet for at skabe tryghed og give frihed til danskerne kommer der flere og flere love og regler og mere kontrol.
Beslutninger tages oppefra og centraliseres i stigende omfang.
Nye Borgerlige ønsker et samfund, hvor så mange som muligt forsørger sig selv, men hvor alle, der ikke kan, får hjælp af fællesskabet.
Vi ønsker et samfund med så lidt kontrol, formynderi og bureaukrati som muligt.
Nye Borgerlige vil ikke bruge pisk og tvang til at få flere i arbejde.
Vi ønsker et samfund, hvor udbyttet af at gøre en indsats for at forsørge sig selv, belønnes, men hvor det også har økonomiske konsekvenser for den enkelte, hvis man ikke vil tage ansvar for sit eget liv.
Det bygger på et borgerligt menneskesyn med en positiv forventning til vores medmennesker om, at de allerfleste, der kan, gerne vil, men også en erkendelse af, at de, der godt kan, men ikke vil, ikke skal lukrere på andres arbejde.
Med frihed følger ansvar.
Derfor skal man have pligt til at forsikre sig mod arbejdsløshed.
Garanti for effektiv jobformidling
Jobcentrene er ikke kendt for at skaffe jobs til de ledige.
De er kendt for et ineffektivt system, der bygger på kontrol og formynderi og er præget af bureaukrati.
De er et stjerneeksempel på DJØF’iseringen af den danske velfærdsstat.
Jobcentrene koster alene i administration mellem 3 og 4 milliarder kroner om året.
Penge der er spildt.
Nye Borgerlige vil lade pengene følge borgeren – også på dette område.
Er man ledig i mere end tre måneder, kan man få en voucher på 5.000 kroner til at købe sig professionel hjælp til at skaffe sig et job.
Vouchermodellen bygger på et princip om ’No cure – No pay’.
Det vil sige, at den professionelle jobformidler først får udbetalt voucheren, når den arbejdsløse er kommet i arbejde og har tjent sin første månedsløn.
Nedlæggelsen af jobcentrene vil som en sidegevinst frigøre 7 – 9.000 mennesker til beskæftigelse i produktive jobs i den private sektor.
Basisydelse til alle danske statsborgere
Vi fjerner:
Jobcentrene nedlægges
Kontanthjælp afskaffes
10 andre ydelser forsvinder
7.000 sagsbehandlere bliver overflødige
Metervis af ringbind med love og regler smides ud.
Du får:
Basisydelse på 6.000 kroner om måneden skattefrit til alle voksne danske statsborgere uden anden indtægt
Børn under 18 får 1.500 kroner om måneden skattefrit
Førtidspension sættes op og tildeles udelukkende på et lægefagligt grundlag
Folkepensionister berøres ikke
Dagpengemodtagere berøres ikke.
Resultat:
Færre love og enklere regler
Opgør med formynderi og kontrol
Flere i arbejde og færre på passiv forsørgelse
Større ansvar for eget liv
Mere tillid til danskerne.
Vi kalder det: Mindre Stat – Mere Menneske
Opgør med formynderi og kontrol
Den danske velfærdsstat udvikler sig i en gal retning.
I stedet for at skabe tryghed og give frihed til danskerne kommer der flere og flere love og regler og mere kontrol.
Beslutninger tages oppefra og centraliseres i stigende omfang.
Nye Borgerlige ønsker et samfund, hvor så mange som muligt forsørger sig selv, men hvor alle, der ikke kan, får hjælp af fællesskabet.
Vi ønsker et samfund med så lidt kontrol, formynderi og bureaukrati som muligt.
Nye Borgerlige vil ikke bruge pisk og tvang til at få flere i arbejde.
Vi ønsker et samfund, hvor udbyttet af at gøre en indsats for at forsørge sig selv, belønnes, men hvor det også har økonomiske konsekvenser for den enkelte, hvis man ikke vil tage ansvar for sit eget liv.
Det bygger på et borgerligt menneskesyn med en positiv forventning til vores medmennesker om, at de allerfleste, der kan, gerne vil, men også en erkendelse af, at de, der godt kan, men ikke vil, ikke skal lukrere på andres arbejde.
Med frihed følger ansvar.
Basisydelse uden modkrav
Nye Borgerlige mener, at staten har opbygget et alt for kompliceret system for offentlig forsørgelse, hvor danskerne farer vild i stedet for at få hjælp.
Danskerne fastholdes som klienter og patienter i systemet.
De lænker skal brydes.
Danskerne skal have mere frihed.
Nye Borgerlige vil indføre en kontant basisydelse på SU-niveau – 6.000 kroner om måneden – til alle danske statsborgere.
Der stilles ikke krav om at stå til rådighed for arbejdsmarkedet eller til at være aktivt jobsøgende.
Som en konsekvens heraf nedlægges jobcentrene.
Med en kontant basisydelse vil alle danskere få økonomisk sikkerhedsnet, som ikke er beregnet på evig offentlig forsørgelse, men som kan hjælpe en til at komme igennem en svær tid uden anden indtægt – eller kun en beskeden indtægt.
Basisydelsen udbetales skattefrit med det fulde beløb, i perioder, hvor man ikke har nogen indtægt.
Når man begynder at tjene penge, aftrappes basisydelsen, således at hver en krone, man tjener, kan betale sig.
Ved en årsindtægt på 200.000 kroner er basisydelsen helt aftrappet og erstattet af en flad, lav skat på 37%.
Ydelsen gives til alle voksne danske statsborgere under folkepensionsalderen.
Til børn udgør ydelsen det kvarte, altså 1.500 kroner om måneden.
Garanti for effektiv jobformidling
Jobcentrene er ikke kendt for at skaffe jobs til de ledige.
De er kendt for et ineffektivt system, der bygger på kontrol og formynderi og er præget af bureaukrati.
De er et stjerneeksempel på DJØF’iseringen af den danske velfærdsstat.
Jobcentrene koster alene i administration mellem 3 og 4 milliarder kroner om året.
Penge der er spildt.
Nye Borgerlige vil lade pengene følge borgeren – også på dette område.
Vi afsætter i udspillet 1,5 milliarder kroner til en voucher-model for privat jobformidling.
Er man ledig i mere end tre måneder, kan man få en voucher på 5.000 kroner til at købe sig professionel hjælp til at skaffe sig et job.
Vouchermodellen bygger på et princip om ’No cure – No pay’.
Det vil sige, at den professionelle jobformidler først får udbetalt voucheren, når den arbejdsløse er kommet i arbejde og har tjent sin første månedsløn.
Nedlæggelsen af jobcentrene vil som en sidegevinst frigøre 7 – 9.000 mennesker til beskæftigelse i produktive jobs i den private sektor.
10 komplicerede ydelser forsvinder
Forenklingen af regeljunglen og opgøret med lappeløsninger og særordninger er helt nødvendigt, hvis velfærdssamfundet skal overleve.
Ved at indføre en basisydelse til alle uden indtægt kan 10 komplicerede ydelser og alle de bekendtgørelser, vejledninger, instrukser osv., som følger med, smides på forbrændingen.
Det offentlige system vil i stedet for at opretholde et bureaukrati af formynderi og kontrol kunne rette sit fokus på at hjælpe dem, der har de største behov: Kronisk syge, hjemløse, psykisk sårbare og udsatte børn.
Basisydelsen træder i stedet for:
Kontanthjælp
Ressourceforløb
Revalideringsydelse
Aktiveringsydelse
Ledighedsydelse
Grøn check
SU
Familieydelse
Barselsydelse
Fleksydelse (fleksjob fortsætter. Det er fleksjobbernes ‘efterløn’, der udfases)
Desuden vil den del af barselsorlov og sygedagpenge, som i dag finansieres af staten, overgå til at blive finansieret af arbejdsmarkedets parter gennem overenskomster.
Højere pension til handicappede
Handicappede og uarbejdsdygtige skal ikke være på basisydelse.
De skal have en pension, der sikrer dem et værdigt liv.
Derfor vil ydelsen til handicappede og terminalt syge, som i dag er på førtidspension, blive hævet.
Der afsat 5 milliarder kroner til at forbedre vilkårene for invalidepensionister.
Tildeling af førtidspension skal udelukkende ske på et lægefagligt grundlag.
For mennesker med mulighed for at vende tilbage til arbejdsmarkedet vil førtidspensionen være midlertidig og på niveau med dagpenge.
For varigt handicappede, der ikke har udsigt til at vende tilbage til arbejdslivet vil førtidspensionen være på niveau med lønnen for en ufaglært.
Syge
Syge skal have hjælp i sundhedssystemet til at blive raske.
Bliver man syg, mens man er i beskæftigelse, er det arbejdsmarkedets parter, der bør aftale vilkår og kompensation.
Ved lov kan sådanne aftaler udstrækkes til at gælde for ikke overenskomstansatte.
Hvis man vil forsikre sig yderligere mod tab af indtægt i forbindelse med sygdom, kan man tegne en privat forsikring.
Bliver man syg, mens man er uden beskæftigelse og forsikring, får man kun basisydelsen – dette gælder dog ikke terminalt syge og ved invaliditet.
Flere iværksættere
For danskere med mod på at starte egen virksomhed kan basisydelsen udgøre det økonomiske sikkerhedsnet, som vil få flere til at forsøge at realisere deres gode ideer og dermed fremme en udvikling, hvor iværksættertilværelsen bliver attraktiv for flere i stedet for som i dag, hvor langt hovedparten af de unge har øjnene rettet imod en fremtid som lønmodtager.
Frihed til de studerende
Studerende, som i dag er på SU, vil slippe for al bureaukratiet omkring SU.
Når en studerende tjener penge ved siden af studiet, vil basisydelsen blive aftrappet op mod 200.000 kroner i årsindtægt på samme vis som for andre, der skifter offentlig forsørgelse ud med lønindtægt.
Når SU’en afskaffes vil SU-berettigede studerende med erhvervsarbejde have et lavere rådighedsbeløb.
Til gengæld kan de med Nye Borgerliges økonomiske plan se frem til en karriere, hvor deres marginalskat ikke vil overstige 37 procent og skattetrykket være markant lavere.
Nye Borgerlige mener, at det er mere retfærdigt, at de studerende optager lån under studierne og forsørger sig selv, hvis de ikke kan få lønarbejde, end det er at de lavtuddannede, som de gør i dag, finansierer forsørgelsen af de studerende, som har udsigt til godt betalte jobs, når de er færdige.
De økonomiske konsekvenser
At indføre en basisydelse til alle på 6.000 kroner om måneden skattefrit øger isoleret set de offentlige overførsler med 3,9 milliarder kroner.
De finansieres i Nye Borgerliges samlede økonomiske plan, som har en overfinansiering på 15 mia. kr.
I det hele taget skal forslaget om en basisydelse til alle ses i sammenhæng med Nye Borgerliges økonomiske plan.
Den offentlige sektor skal blive mindre og den private større, hvis danskerne skal blive rigere.
Decentralisering og forenkling af love og regler er den vej Nye Borgerlige mener vi skal gå.
Med en basisydelse til alle som i realiteten er en negativ skat på 65 milliarder  – altså en skattelettelse til alle danskere –  har vi vist hvilken vej, vi vil gå.
EU-politik
Danmark ud af EU
Danske love skal altid have forrang
Mere frihandel med hele verden
En alliance med lande, der ønsker frihandel
En folkeafstemning om et alternativ til EU
Forsknings- og uddannelsespolitik
Afskaf uddannelsesloftet
Fjern omprioriteringsbidraget
Mere støtte til grundforskning.
Større frihed, mindre politisk styring af universiteterne
Brugerbetaling for udenlandske studerende
Ingen SU til udlændinge
Islam skal ingen indflydelse have i samfundet
Vores nationale værdifællesskab bygger på frihed, ligeværd, demokrati og retsstat.
Det er værdier, der alle er i opposition til islam.
Jo mere indflydelse islam opnår, desto mere svækker vi de værdier, der gør os danske og den kraft, der holder os sammen.
Men vi skal ikke forbyde islam.
I et frit samfund, forbyder man ikke tanker, tro, holdninger og meninger.
Ingen anerkendelse af muslimske trossamfund
Islam er i oppostion til demokrati og frihedsrettighederne derfor skal muslimske trossamfund ingen privilegier have i samfundet såsom vielsesret, mulighed for at modtage skattefri bidrag og mulighed for at importere prædikanter på en særlig opholdstilladelse
Ingen særbehandling
Vi vil ikke tillade offentlig særbehandling af muslimer.
Hverken i svømmehaller, daginstitutioner, på uddannelsessteder, sygehuse, plejehjem eller andre steder i det offentlige rum.
Ingen badeforhæng, halalmad, bederum eller anden form for særbehandling.
Muslimske tørklæder ud af skolen
Vi vil ikke tillade piger at bære muslimsk tørklæde i skoletiden.
Hvad de gør i deres fritid, må de selv om.
Vi vil heller ikke tillade kvinder i offentlige stillinger at være tildækkede.
Hvad private virksomheder tillader, må de selv om.
Ingen tilskud til muslimske friskoler
Vi vil ikke give tilskud til muslimske gymnasier og skoler.
Islam undertrykker de demokratiske værdier, det danske samfund bygger på, og de muslimske skoler skal derfor ikke have offentlig støtte.
Udenlandske prædikanter ingen særrettigheder
Vi vil fjerne den særlige opholdstilladelse til religiøse prædikanter.
Imamer fra de arabiske lande må søge om ophold på lige fod med alle andre udlændinge.
Styrke ytringsfriheden
Vi skal frit kunne kritisere religioner og ikke lægge unødvendige bånd på det frie ord.
Vi vil derfor afskaffe den såkaldte racismeparagraf 266b i straffeloven, som begrænser ytringsfriheden og den fri meningsudveksling.
Forkyndelse af vold skal straffes
Opfordring til vold er allerede strafbart, men politi og anklagemyndighed skal have bedre værktøjer og beføjelser til at kunne skride ind overfor islamiske prædikanter, der forkynder de afsnit i koranen, der opfordrer til vold og drab på kvinder, homoseksuelle, jøder og kristne.
Vi vil ikke acceptere, at imamer kan opfordre til vold under dække af deres religion.
Ingen salg af offentlig jord til moskebyggeri
Islams symboler i form af store moskeer skal begrænses.
Det offentlige skal ikke medvirke til deres udbredelse.
Med lov skal det sikres, at muslimske stater og rigmænd ikke direkte eller via stråmænd finansierer moskeer i Danmark og derigennem kan propagandere for demokratiets afvikling i vores land.
Kirkepolitik
Folkekirkens særstilling bevares
Kristendomsundervisningen skal styrkes
Anerkendelse af islamiske trossamfund ophæves
Vores frihed og vores værdier hviler på et kristent, demokratisk fundament, som danskere før os har kæmpet sig til.
Nye Borgerlige vil værne om de kristne grundværdier som et bærende element i den danske kultur.
Folkekirkens særstilling bevares
Kirke og stat er adskilt ved hjælp af de uafhængige og selvstændige menighedsråd, der vælges gennem et demokratisk system af samme tyngde som valgene til kommuner, regioner og Folketing.
Folkekirken er samtidigt og utvetydigt underlagt Folketinget;
netop på grund af de uafhængige menighedsråd har vi ikke en statskirke, men en folkekirke.
Ingen kan udtale sig på kirkens vegne, og ingen kan tage kirken til indtægt for egen mening.
Det forhold mellem stat og kirke ønsker Nye Borgerlige bevaret;
vi er derfor modstander af ideer om et centralt kirkeligt råd, en kirkesynode, og lignende forsøg på at etablere kirken som en samlet magt i samfundet.
Vi ønsker civilregistreringen fortsat, som den foregår i dag;
vi ser ingen grund til at ændre en hundredårig praksis, der har vist sig at opfylde sit formål.
Kristendomsundervisningen skal styrkes
Vi ønsker kristendomsundervisning i skolen – ikke forkyndelse, men undervisning – styrket, fordi den kristne kulturarv er afgørende for både den vestlige og den danske kultur.
Det er vigtigt, at de kommende generationer forstår den baggrund, der har formet den kultur, de lever i og senere skal forvalte.
Anerkendelse af islamiske trossamfund ophæves
Staten må kun anerkende trossamfund udenfor folkekirken, når disse både i deres trosgrundlag og i deres praksis her og i andre lande utvetydigt anerkender national lovs overhøjhed, herunder trosfriheden og forbuddet mod at opfordre til vold, jævnfør Grundlovens § 67 samt respekterer menneskerettighederne, navnlig religions- og trosfrihed, herunder retten til at skifte religion eller til at fravælge religiøs tilknytning.
Vi ønsker derfor, at statsanerkendelsen af islamiske trossamfund fjernes, indtil ovenstående betingelse er opfyldt.
Det vil betyde, at islamiske trossamfund mister privilegier i form af skattefradrag for donationer, adgang til at foretage vielser og navneregistrering samt til at importere prædikanter på særlige lempelige vilkår for opholdstilladelse.
Klimapolitik
CO2 reduktion skal foregå på kommercielle vilkår
CO2 reduktionsmål må ikke være skadende for dansk konkurrenceevne
Klimaudfordringen skal løses gennem udvikling af ny teknologi, ikke ved at sætte væksten i stå
Forbuddet mod offentlig finansieret forskning i kernekraft skal fjernes
Ny vindmøller skal bygges på rent kommercielle forhold.
Klimarealisme
Nye Borgerliges klimapolitik baserer sig på fornuft, videnskabelighed og realisme.
Problemerne skal adresseres rationelt, baseret på videnskabelighed og dokumenterbare effekter.
I dag er tilgangen i for høj grad baseret på følelser.
Tiltag iværksættes, fordi de føles gode, men uden at de har en reel effekt.
Nye Borgerlige konstaterer, at der har været en global opvarmning i de sidste 150 år.
Den menneskeskabte CO2-udledning har sandsynligvis haft en indflydelse.
Hvor stor denne indflydelse har været, er forskerne ikke enige om.
Vindkraft uden statsstøtte
De store milliardbeløb til vindmøller, som danske forbrugere tvinges til at finansiere bevirker ingen reduktion i CO2 globalt, da elproduktion i EU er underlagt en CO2 kvoteordning.
Den reduktion, som sker i Danmark, bliver blot erstattet af en tilsvarende forøget udledning andre steder i EU.
Pengene er dermed spildt, hvis målet er at reducere den samlede CO2-udledning.
Det tjener alene til, at Danmark isoleret set, kan fremvise nogle fine tal for CO2 reduktion, mens det ingen indflydelse har på den samlede globale udledning, og derfor ingen indflydelse på global opvarmning.
Den slags tiltag skal vi bort fra.
Nye vindmøller skal derfor bygges på rent kommercielle forhold.
Økonomisk vækst er løsningen ikke problemet
At sætte den økonomiske vækst i stå, er den helt forkerte måde at gribe problemet an på.
Kun et velstående land i økonomisk fremgang vil kunne udvikle og anvende de nye og renere teknologier.
At forsøge at løse problemet ved at sænke væksten er ikke vejen frem.
Ved at fremme fortsat økonomisk vækst, vil der være midler til at udvikle nye og bedre teknologier, som kan løse problemet på rentabel vis.
Danmark har som et højteknologisk land også sin rolle at spille her, og det vil være skadeligt, hvis Danmarks økonomiske vækst hæmmes, som følge af kortsigtede og virkningsløse urealistisk reduktionsmål.
Internationalt samarbejde
Nye Borgerlige er åbne overfor at reducere CO2 udledningen.
Det skal foregå med fornuft og realisme.
Reduktion af CO2 udledningen skal foregå på kommercielle vilkår og i samarbejde med andre lande.
Danmark skal sætte mål for CO2-reduktion, som er på niveau med de lande, vi konkurrerer med.
Danmark skal ikke ”gå foran” med større reduktionsmål end andre lande.
Danmark bidrag til den samlede CO2 udledning i verden er så lille, at dette ingen indflydelse vil have udover at skade vores konkurrenceevne.
Mindre Stat – Mere Menneske
Nye Borgerlige fremlægger en samlet økonomisk plan for Danmark, som vil:Sænke skattetrykket markant,
Reducere marginalbeskatningen til 38%
Fjerner og reducerer en række afgifter
Forenkle skattesystemet kraftigt
Løfte den private beskæftigelse med 100.000 personer
Gøre den private sektor større
Gøre den offentlige sektor mindre
Øge den økonomiske vækst
Vi kalder det: Mindre Stat – Mere Menneske
Politikerne skal bestemme meget mindre
Nye Borgerliges økonomiske plan sænker skattetrykket med 10 procent, gør den offentlige sektor mindre og den private større.
Den offentlige sektor skal være mindre, fordi politikerne efterhånden bestemmer alt, alt for meget.
Vi vil have færre love og regler, mindre formynderi, mindre ensretning og mindre kontrol.
Og vi vil væk fra den stadige centralisering, som flytter både indflydelse, job og penge væk fra lokalsamfundene.
Alting er nærmest blevet centraliseret i de senere år – kommuner, skoler, sygehuse, politi og domstole.
Den offentlige service er ikke blevet bedre og billigere.
Tværtimod.
Der er til gengæld kommet mange flere DJØF’ere ind på kontorerne.
I forhold til 2001, da Anders Fogh blev statsminister, sidder der i dag i stedet for fire DJØF’ere på et kontor, syv DJØF’ere til at løse den samme opgave.
Den udvikling vil Nye Borgerlige vende.
Det er helt galt.
Vi vil:Decentralisere
Fjerne opgaver fra det offentlige
Forenkle regler og love
Afskaffe flere love, end man vedtager
Et enkelt skattesystem
Skattesystemet vil blive meget mere enkelt og muligt at administrere uden det ocean af fejl og skandaler, som har tegnet Skat i snart mange år.
For fremtiden vil der kun være tre skattesatser, som borgere og virksomheder skal huske:
Selskabsskat – 0 procent
Rente- og udbytteskat – 25 procent
Personskat – 38 procent
Desuden afskaffes en række afgifter og dermed også det bøvl og bureaukrati, som er forbundet med opkrævningen for både virksomheder og myndigheder.
Lav skat  – høj vækst
Nye Borgerliges økonomiske plan gør Danmark til et lavskatteland i stedet for et højskatteland, og Danmark til et højvækstland i stedet for et lavvækstland.
Det er en plan, der vil gøre danskerne rigere og friere.
Planen er overfinansieret med 15 mia. kroner.
Det betyder, at der i alle år fremover vil være overskud på statens finanser.
Det vil give tryghed for fremtidens pensionister.
Der er ikke længere noget ’hængekøje-problem’, og pensionisterne behøver ikke at frygte, at staten vil udhule pensionerne gennem øget beskatning og konfiskation af gevinster.
100.000 ekstra jobs i det private
Nye Borgerlige afskaffer en række afgifter og dermed også det bøvl og bureaukrati, som er forbundet med opkrævningen for både virksomheder og myndigheder.
Den økonomiske plan vil øge arbejdsudbuddet med mindst 100.000 fuldtidspersoner, som fortrinsvis vil finde ansættelse i den private sektor.
Erhvervslivets konkurrencefordele overfor udlandet vil blive stærkt forbedret gennem afskaffelse af selskabsskat
og sænkning af de høje personskatter.
Til gengæld vil den statslige favorisering af udvalgte brancher stoppe med afvikling af erhvervstilskud for 10. mia. kr.
Udlændinge, der bidrager positivt
Ikke-vestlige indvandrere belastede i 2016 i følge Finansministeriet statskassen med med mere end 30 mia. kr.
Ved at reservere offentlig forsørgelse til danske statsborgere og opgive den håbløse og nytteløse offentlige integrationsindsats og udvise de kriminelle udlændinge kan skatten sænkes markant.
Den øgede vækst gennem fjernelse af selskabskatten og de lavere personskatter og afgifter vil tiltrække udlændinge, der ønsker at arbejde og bidrage til det danske samfund.
Nye Borgerlige ønsker at Danmark skal kunne drage fordel af globaliseringen.
Derfor skal der være let adgang for udlændinge, der kan forsørge sig selv og bidrage til samfundet.
Betingelsen er, at udlændinge her i landet køber ind på vestlige værdier og ikke begår kriminalitet.
Medie- og kulturpolitik
Kulturarven skal forvaltes og bevares
De statslige kunstneriske uddannelser bevares
Det Kgl. Teater skal i større grad finansieres af private
Medielicensen og mediestøtten afskaffes
Natur, miljø og landbrug
Færre regler, enklere love og mindre bureaukrati
Lovbunden garanti om lige konkurrenceforhold
Regulering baseret på fakta og data fremfor teori og computermodeller
Lavere skatter og færre tilskud
Bedre muligheder for øget produktion
Landbruget skal udvikles ikke afvikles
Vi ønsker at skabe rammerne for et moderne højteknologisk landbrug, der får en fair mulighed for at genvinde tabte markedsandele, udvikle produktionen og formindske aftrykket på miljøet.
Vi ønsker at tilbagerulle den overimplementering af EU-direktiver, som er stærkt konkurrenceforvridende for erhvervet, samt skader kvaliteten af produktionen.
Vi ønsker at afskaffe afgifter på bekæmpelsesmidler og ejendomsskatter – således at landmanden beskattes når han har tjent pengene – ikke inden.
Vi ønsker arealstøtten afviklet over tid.
Vi ser positivt på nationalparker og tværkommunale naturparker, når de etableres efter lokale ønsker i samspil med landbruget.
Naturparker kan være med til at bevare den særegne danske natur.
Landbruget er vores kulturarv – og vores fremtid
Dansk landbrugs indsats udgør en hjørnesten i Danmarks moderne historie.
Landbruget blev grundlaget for velstanden i Danmark.
Den historie er ikke slut.
Dansk landbrugs know how er respekteret og efterspurgt i hele verden.
Nye Borgerlige vil hjælpe til at genskabe respekten for og anerkendelsen af landbruget i Danmark.
Danske landmænd er Danmarks vigtigste naturforvaltere og naturbeskyttere.
Regulering af miljøhensyn skal ske i tillid til landmændenes rolle som naturforvaltere og basere sig på fakta, erfaring og sund fornuft.
Med bedre rammer for landbrugsproduktion og de tilknyttede virksomheder kan landbrugserhvervene blive en vækstmotor for landdistrikterne, som i dag trues af affolkning og stagnation.
Det skal vi udnytte.
Bedre rammevilkår betyder også mere fair konkurrence.
Beregninger peger på, at en gennemsnits dansk landbrugsbedrift afleverer op mod 1 mio. kr. mere i skatter og afgifter m.v. end sammenlignelige konkurrenter omkring Danmark.
Den forskelsbehandling skal fjernes.
Garanti om lige konkurrenceforhold
Vi vil indføre en lovbunden national garanti mod konkurrenceforvridende foranstaltninger.
Næsten 4/5 af dansk landbrugsproduktion eksporteres, og det er afgørende, at erhvervet kan konkurrence frit på eksportmarkederne med eksempelvis Sverige, Nordtyskland og England.
Med fair konkurrencevilkår vil dansk landbrug og fødevareproduktion bane vejen for større velstand og højere beskæftigelse i hele samfundet.
Konkurrencegarantien skal gælde for al regulering, som lægges ned over erhvervet både i form af afgifter og skatter, i forhold til administrative byrder og produktionsmæssige begrænsninger.
Overimplementering
Konkurrencegarantien skal være et værn mod overimplementering af EU-regler.
Alt for ofte overimplementeres EU-regler på initiativ af danske embedsmænd og politikere
Konkret skal overimplementeringen af Vandrammedirektivet, Habitatdirektivet og IE-direktivet fjernes.
Vandrammedirektivet, fordi alt for mange vandløb er klassificeret som naturlige
Habitatdirektivet, fordi det skaber betydelige barrierer ved udvidelse af nye anlæg
IE-direktivet, fordi Danmark har ladet betydelig flere virksomheder og husdyrbrug omfatte af en miljøgodkendelsesordning end påkrævet.
Sæt landbruget fri – lavere skatter frem for arealstøtte
EU bruger omkring halvdelen af sit budget på landbrugsstøtte.
Det medfører overproduktion af landbrugsvarer af lav kvalitet og holder liv i uproduktive landbrug.
Denne forvridning af markedskræfterne bør ophøre.
En afvikling af arealstøtten skal ske gradvis og i sammenhæng med skattelettelser til landbruget, så konkurrenceevnen ikke forringes.
Ejendomsskatter og jordskatter i landbruget afskaffes.
Pesticidafgifter afskaffes.
Arveafgifter afskaffes.
Selvejet er velejet
Nye Borgerlige er åben overfor forskellige ejerformer,
Vi anerkender den positive indflydelse selvejet har haft for samfundsudviklingen.
Vi ser gerne de forestående generationsskifter vedbliver i selvejet og ønsker at understøtte en udvikling, hvor flere danskere kan bo og arbejde i landdistrikterne.
Grundvand og dyrevelfærd
Nye Borgerlige vil værne landets fælles ressourcer herunder den næringsrige jord, det rene grundvand og de fiskerige kystnære farvande.
Vi ser landmændene som forvaltere og beskyttere af de fælles ressourcer.
Vi ønsker en miljøregulering baseret på fakta med baggrund i målinger, konkrete registreringer og med proportionalitet mellem miljøpåvirkning og produktionsvilkår.
Det skal give mening, at tvinge verdensmesteren til forbedre sig mere end de næstbedste eller ringere.
Staten skal frikøbe jord, der ikke rentabelt kan dyrkes med de miljørestriktioner, som landmanden pålægges og give bedre muligheder for etablering af erstatningsnatur.
Nye regler for dyrevelfærd skal gennemføres i en tidshorisont, som respekterer de store investeringer i erhvervet.
Styr på eller væk med offentlige tilskud
Vi ser meget positivt på udviklingen af nye teknologier, der eksempelvis forarbejder husdyrsgødning med henblik på genanvendelse.
Vi er imod skattefinansierede tilskud til biogasanlæg og andre tiltag på miljøområdet.
Nye Borgerlige er tilhænger af det private initiativ.
Staten skal sætte rammerne ikke detailstyre.
Vi ønsker omfanget af tilskud og udligningsmidler, som er knyttet til dansk landbrug og fødevareproduktion, kraftigt reduceret.
Ja til økologi, men nej til skæv økologi-støtte
Den økologiske produktion skal ikke holdes kunstigt oppe med offentlige tilskud eller offentlig indkøbspolitik.
Det økologiske og det konventionelle landbrug skal konkurrere på lige vilkår.
Nye Borgerlige støtter indfasning af renere teknologi baseret på ny viden.
Som en del af rammevilkårene skal det garanteres, at der ikke sker en konkurrenceforvridning i forhold til de lande, vi normalt sammenligner os med.
Natursyn
Nationalparker og tværkommunale naturparker er med til at bevare vores landskaber, natur og kulturhistoriske værdier.
Nationalparker og tværkommunale naturparker bør etableres efter lokale ønsker i samspil med landbruget.
Vi anerkender jægernes væsentlige rolle i reguleringen af vildt, naturpleje og dermed jægernes positive betydning for danskernes naturoplevelser.
Retspolitik
Mere lokalt politi
Mere politiarbejde – mindre bureaukrati
Udvisning af kriminelle udlændinge efter første dom
Kriminelle udlændinge afsoner i udlandet
Hurtigere domfældelser
Strengere straffe for vold og voldtægt
Skolepolitik
Alle skoler skal være selvejende.
Kommuner skal ikke drive skoler
Pengene følger eleven
Folkeskoleloven erstattes af en ny kort skolelov på max 15 sider
Detailstyring afskaffes og erstattes af et nationalt curriculum
Skolen har total frihed til selv at tilrettelægge undervisningen
Læreruddannelsen opgraderes og praktikperioden forlænges
Alle skoler skal være funderede i danske værdier om demokrati, ligeværd og ligestilling
Skoler, der baserer sig på et islamisk grundsyn, kan derfor ikke modtage offentligt tilskud
Vores vision
Et Danmark, hvor skolerne er meget mere forskellige end i dag, men overalt forankret i danske værdier, sprog, kultur, frisind og demokrati.
Et Danmark, hvor der igen står respekt om lærergerningen, og lærerne trives, glædes og udvikles i deres job.
Et Danmark, hvor alle børn lærer det, de skal, i den skole der passer bedst til deres behov og de ønsker, deres forældre har til en god skole.
Et Danmark, hvor skolerne er sat fri til at udvikle sig, eksperimentere og konkurrere.
Et Danmark hvor viden og menneskelige kompetencer skaber vækst og velstand
En friere skole
Igennem mange år og igen med den seneste skolereform er skolerne blevet udsat for mere og mere central detailstyring.
Det har givet os et bureaukratisk skolevæsen, hvor systemet æder energien ud af lærere og ledelse – og børnene bliver taberne.
Den politiske indblanding – både fra kommunalbestyrelser og Folketing – er blevet for stor.
Nye Borgerlige mener, at politikerne skal bestemme meget mindre, og danskerne skal bestemme meget mere selv.
Nye Borgerlige vil give langt større frihed til skolerne, så kræfterne kan frisættes til at sikre børnene viden, kundskaber og trivsel.
Alle skoler skal være friskoler med de flere muligheder og det større ansvar, der følger med.
Staten skal blande sig mindre og kommunen skal ikke drive skoler.
Skolerne skal bestemme selv.
Den eneste begrænsning skal være en forpligtelse til at basere skolen på danske værdier, demokrati, ligeværd og ligestilling mellem kønnene.
Skoler baseret på islamiske værdier skal derfor ikke have offentligt tilskud.
Pengene skal følge barnet, så konkurrence mellem skolerne kan hæve kvaliteten.
Folkeskoleloven skal afskaffes og erstattes af en enkel skolelov med minimum af bindinger og maksimum af friheder.
Den bureaukratiske detailstyring med detaljerede undervisningsmål for alle fag på alle klassetrin afløses af et nationalt curriculum for 1. – 3., 4. – 6. og 7. – 9. klassetrin, hvor hvert modul afsluttes med en national prøve/eksamen.
Kommunen skal have en tilsynspligt med skolerne, men ingen indflydelse på etablering, drift eller indhold i undervisningen.
Skolerne kan selv, eller de kan samarbejde frit skolerne imellem.
Ro i klassen – ind med kompetente lærere
Lærere skal uddannes til at kunne lede en klasse.
De skal have større autoritet og kunne hævde disciplinen.
Rigtig mange børn, der mistrives i skolen i dag og ikke lærer det, de burde, kunne have fordel af en skole, hvor der er mere disciplin, og hvor der står større respekt om læreren.
Nye Borgerlige vil give skolerne fri til at vælge deres egen form og give forældrene frihed til at vælge den skole, de mener, passer bedst til deres barn.
Men vi vil gøre alle børn, forældre og skoler en tjeneste ved at opkvalificere læreruddannelsen, så respekten om lærergerningen kan blive genskabt.
Vi vil:
Gøre læreruddannelsen til en universitetsuddannelse, hvor den faglige fordybelse i linjefagene bliver styrket.
Forlænge læreruddannelsen til fem år
Forlænge praktikperioden til 18 måneder, der placeres i 6. – 9. semester på uddannelsen
Afslutte praktikperioden med en eksamen i klasseledelse og didaktik
Statens opgave
Skoleloven fastsætter en undervisningspligt for alle børn i Danmark.
Undervisningspligten skal indtræde, når barnet fylder syv år.
Skolerne kan optage børn, der vurderes skolemodne, tidligere.
Skoleloven skal sikre, at grundskoler i Danmark virker på et dansk, demokratisk grundsyn, hvor dansk sprog, kultur og historie er det bærende og dominerende værdigrundlag.
Ligestilling mellem kønnene og respekt for de personlige frihedsrettigheder skal præge skolerne og altid sættes over religiøse eller ideologiske holdninger hos skoleledelse og lærere.
Ingen skoler, der modtager tilskud fra det offentlige, kan således baserer sig på et islamisk grundsyn, da islam er i opposition til demokratiet og de personlige frihedsrettigheder.
Skoleloven giver alle skoler, der organiseres som selvejende institutioner og drives efter et ’hvile i sig selv princip’, mulighed for at søge godkendelse til drift finansieret med forældrebetaling på en voucher. .
Voucherens størrelse fastsættes ved lov og betales af staten.
Skolerne kan frit beslutte at lægge evt. egenbetaling oven i voucher-finansieringen.
Skoleloven fastlægger curriculum for 1. – 3., 4. – 6. og 7. – 9. klassetrin og bemyndiger undervisningsministeren til at udarbejde prøver, som eleven skal bestå ved afslutningen af forløbet for at kunne rykke op i næste klasse eller efter 9. klasse blive optaget på en ungdomsuddannelse.
Skoleloven fastlægger krav om åbenhed i skolens forvaltning og inddragelse af forældrekredsen.
Skoleloven opstiller vilkår og regler for det kommunale tilsyn med skolerne.
Skoler, der efter tilsynets mening, ikke lever op til lovens krav vil få deres sag prøvet ved en domstol, inden der lukkes for den offentlige finansiering.
Skoleloven fastsætter adgang til at klage fra forældre over skoler og nedsætter et nævn til at behandle sådanne klager samt en appelinstans gennem det retlige system.
Skoleloven fastholdes i enkelhed og gennemsigtighed og fylder ikke mere end 10 til 15 sider.
Kommunens opgave
Kommunalbestyrelsen har en tilsynspligt med de offentligt finansierede grundskoler, som ligger i kommunen.
Tilsynet skal sikre, at skolen overholder lovens krav.
Kommunalbestyrelsen har pligt til at tilbyde de børn i kommunen, som har indlæringsvanskeligheder eller af anden årsag ikke med udbytte kan følge undervisningen i en normal skole, en plads på en specialskole eller et andet tilbud, som sikrer barnet optimale læringsvilkår.
Kommunalbestyrelsen visiterer til specialundervisning og betaler de omkostninger udover den statslige voucher, som er forbundet hermed.
Forældrenes opgave
Forældrene har pligt til at sikre, at et barn i den skolesøgende alder modtager undervisning i en kvalitet og et omfang, så barnet tilegner sig det nationalt fastsatte curriculum svarende til barnets alder og/eller klassetrin.
Forældrene har pligt til, hvis barnet indskrives på en skole, at samarbejde aktivt med skolens ledelse og personale om barnets opdragelse og udvikling herunder fremmøde, ordentlig opførsel, ernæring, søvn og lektielæsning.
Skolens opgave
Skolebestyrelsen er overordnet ansvarlig for skolens økonomi og drift.
Bestyrelsen vælges af forældrene til elever på skolen.
Skolebestyrelsen ansætter skoleledelsen og fastlægger vilkår for ledelsens kompetencer og opgaver.
Skolebestyrelsen beslutter en eventuel egenbetaling og er forpligtet til at sikre åbenhed og gennemsigtighed i skolens forvaltning og offentlig indsigt i skolens økonomi.
Skolen (bestyrelsen + ledelse) beslutter skolens pædagogik, strategi og læringsmetoder.
Skolen fastsætter antallet af lektioner, lektionernes længde, undervisningsdagens længde, feriernes omfang og placering.
Skolen fastsætter antal af lektioner i de enkelte fag under hensyn til at sikre, at alle elever vil have mulighed for at tilegne sig det nationalt fastsatte curriculum.
Skolen bestemmer holdstørrelse, klassesammensætning, årgangsfordeling og undervisningsform
Skolen forhandler løn- og ansættelsesvilkår med sit ansatte personale.
Skolen har pligt til i samarbejde med elevens forældre eller værge at sikre, at enhver elev tilegner sig det nationalt fastsatte curriculum svarende til elevens klassetrin.
Hvis denne forpligtelse viser sig svær at opfylde, skal skolen søge et samarbejde med kommunens afdeling for specialundervisning.
Skolen afholder de lovfastsatte prøver for alle elever og offentliggør resultaterne for årgange og skolen som helhed.
Socialpolitik
Formynderi og regelstyring skal afskaffes.
Jobcentrene nedlægges
Syge og nedslidte skal have en førtidspension baseret på en lægefaglig vurdering
Førtidspensionsbeløbet skal hæves nedlægges
I Danmark har vi et kulturelt og værdimæssigt fællesskab, der er bygget op gennem generationer.
Her er det ikke staten, men værdifællesskabet der tilskynder os at hjælpe de syge, de ældre og de mest udsatte borgere.
Et fællesskab, der binder os sammen som danskere.
Danmark er et samfund, hvor vi også i fremtiden skal kunne sikre, at de der har mest behov for hjælp, får den.
Et samfund med respekt for det enkelte individ.
Et samfund, hvor pengene følger den enkelte dansker.
Et samfund med mindre stat og mere menneske.
Hjemløse – Vi skal værne om de mest udsatte
I Nye Borgerlige vil vi sikre, at samfundet værner om de mest udsatte.
Det er det, vi kalder borgerlig solidaritet.
Ingen danskere skal ufrivilligt bo på gaden.
Vi skal sikre en koordineret indsats med indkvartering i en bolig som første prioritet.
Der skal være en indgang til den samlede indsats, uanset om det er misbrug, en psykiatrisk diagnose eller en helt tredje problematik.
Den udsatte dansker skal kun have en person at forholde sig til, og pengene skal følge den enkelte.
Herved sikrer vi en ensartet og retfærdig behandling, uanset hvilken kommune borgeren bosætter sig i.
Vi vil sikre, at penge til hjemløseindsatsen går direkte til de hjemløse og ikke til projektmageri.
Vi skal også sikre, at herberger er selvejende og ikke kommunale.
De skal kunne levere kvalitet i respekt for de danskere, der benytter dem.
Vi skal respektere de hjemløses ret til det gode liv.
Samfundet skal ikke definere det gode liv.
Det skal den enkelte selv.
Derfor skal vi også respektere de danskere, der ønsker at bo på gaden.
Her skal vi sikre at de, når og hvis de ønsker det, kan få midlertidigt tag over hovedet.
Politikernes zoneforbud rammer danskere.
Det skal vi ikke tillade.
Danske hjemløse skal ikke lide under, at udenlandske hjemløse skaber utryghed.
Vi skal differentiere og sikre, at retten til at bo i det fri i Danmark, knyttes til det danske statsborgerskab.
Misbrug – Vi skal hjælpe dem, der ønsker hjælp
Årsagerne til misbrug kan være mange.
I Nye Borgerlige mener vi, det er vigtigt, at danskere der ønsker hjælp til at komme ud af et misbrug, får det.
Respekten for individet må stå først, og hjælpen baseres på det enkelte menneskes ønske og behov.
Vi tror på civilsamfundet, netværket og familiens betydning for de danskere, der ønsker at komme ud af et misbrug.
Omsorg, nærhed, støtte og hjælp skal være de forundt, der ikke kan klare det selv.
Hvis netværk og familie ikke kan, må samfundet træde til og hjælpe.
Ingen skal tabes, glemmes eller efterlades til sig selv, hvis de ønsker hjælp.
Jobcentrene skal nedlægges
Vi vil nedlægge jobcentrene.
Er man for syg eller nedslidt til at arbejde, skal man kunne få en førtidspension baseret på en lægefaglig vurdering.
Syge og nedslidte skal ikke kostes rundt i systemet af sagsbehandlere men kunne leve et værdigt liv i økonomisk tryghed.
Derfor vil vi hæve førtidspensionbeløbet.
Udsatte børn og unge – Vi skal hjælpe tidligt og effektivt
I Nye Borgerlige mener vi, at det er vigtigt at sikre en hurtig og koordineret indsats for udsatte børn og unge.
Der kan være mange årsager til, at et barn eller en ung er udsat.
Derfor skal vi som samfund selvfølgelig hjælpe så tidligt og så effektivt som muligt – med mindst mulig indgriben.
Psykiatri – Vi skal styrke psykiatrien
Hvis man er syg i sjælen, skal man kunne regne med samfundets hjælp og støtte.
I Nye Borgerlige vil vi styrke psykiatrien.
Politikerne har nedlagt mange psykiatriske sengepladser.
Det forårsager, at nogle udskrives og ikke kan klare sig selv.
I Danmark hjælper vi hinanden, og vi tager ansvar for de danskere, der ikke kan selv.
Vi har derfor en forpligtelse til at sikre syge danskere hjælp og lindring – uanset om sygdommen er på krop eller sjæl.
Handikappede – Alle danskere skal kunne leve et værdigt livv
I Nye Borgerlige mener vi, at alle danskere fortjener et værdigt liv.
Det gælder også dem, der er født med et handikap, eller har fået en diagnose stillet.
Pengene skal følge den enkelte dansker, så man sikres de samme vilkår, uanset hvilken kommune man er tilknyttet.
Danskere med fysisk handikap eller en diagnose skal sikres hjælp og støtte baseret på en lægefaglig vurdering.
Sundhedspolitik
Lige adgang for alle uden brugerbetaling
Flere sygehuse i nærområderne
Decentralisering
Større fokus på lægefaglighed
Udvidet frit valg af private tilbud
Styrket psykiatri
Sundhedsvæsenet er til for borgerne
Opgaverne skal løses bedst muligt og billigst muligt, men sundhedsvæsnet er ikke en forretning, og det er heller ikke til for de ansatte.
Det er til for borgerne.
Lige adgang til sundhed
Nye Borgerlige anser det for en kerneopgave i velfærdssamfundet, at alle danskere har lige adgang til sundhedsydelser af høj kvalitet.
Når danskerne betaler halvdelen af deres løn i skat, skal der ikke indføres brugerbetaling.
Decentralisering
Nye Borgerlige går ind for decentralisering og en mere borgernær offentlig sektor.
Det gælder også for sundhedsvæsenet, hvor årtiers centralisering og DJØFisering har gjort sundhedssystemet ufleksibelt, dyrt og bureaukratisk.
De seneste 10 år er der lukket rigtig mange lokale sygehuse.
Angiveligt for at spare ressourcer, men patienter og pårørende har betalt prisen.
Nye Borgerlige vil genåbne lokale sygehuse for behandling af enkle lidelser, der ikke kræver specialiserede afdelinger.
Flere ressourcer
Der bliver flere ældre patienter i de kommende år.
Medicinen bliver bedre og dyrere.
Der kommer nye behandlingsmetoder.
Det peger alt sammen i retning af, at sundhedsvæsenet skal have tilført flere ressourcer hvert år så langt, vi kan se ud i fremtiden.
For at kunne levere sundhed i topklasse til alle danskere i fremtiden er det derfor tvingende nødvendigt, at enhver regering fører en vækstorienteret politik, som gør Danmark rigere, ellers vil regningen skulle betales ved at skære andre steder i den offentlige sektor.
Specialer på supersygehuse
Det var rigtigt at samle specialerne på større sygehuse.
Det har givet et løft i kvaliteten og øget det faglige niveau til gavn for patienterne.
Danskerne har ikke noget imod at skulle rejse langt for at få den bedste behandling mod en livstruende sygdom.
Udbygningen af specialerne og styrkelsen af universitetshospitalerne skal fortsætte, så danske patienter altid kan være sikre på at få den bedste, nyeste og mest effektive behandling, når man fejler noget alvorligt.
Fokus på lægefagligheden
DJØF-laget i sundhedssektoren har taget magten.
Nye Borgerlige vil have de sundhedsfaglige kompetencer tilbage ved rorpinden i sundhedssektoren.
DJØF’iseringen har medført, at lægen i dag har mindre tid til patienterne og bruger en stigende del af sin arbejdstid bag en computerskærm og på at være sin egen sekretær.
I fremtiden bør DJØF’ernes rolle reduceres til at betjene det sundhedsfaglige personale ikke til at dirigere rundt med dem.
Patienten er vigtigere end regnearket.
Flere af de rigtige kompetencer
Kvalitet kræver det rigtigt uddannede personale, og at personalet får mulighed for at bringe deres kompetencer i spil.
For eksempel handler ambulancetjeneste i dag sig ikke kun om at komme hurtigt frem, men også om at redderne skal kunne begynde behandlingen på stedet og sørge for, at patienten kommer til det rigtige sygehus.
Flere uddannede paramedicinere og flere lægeambulancer bemandet med læger med tilpas brede kompetenceområder vil kunne give et kvalitetsløft og sikre større overlevelse for patienterne.
Det samme gør sig gældende for personalet på sygehusene.
Sygeplejersker skal kunne bringe deres kompetencer i spil i samarbejde med lægerne.
Bureaukrati og stive regler styrer i dag sygehusene – ikke til gavn for patienterne.
Kun til gavn for DJØF-laget i administrationen.
Innovation og effektivitet
De private sundhedstilbud er ofte mere innovative, mere imødekommende over for patienternes behov og tilmed billigere end de offentlige.
Vi skal fortsat betale solidarisk for vores sundhed over skatten, men det behøver ikke nødvendigvis at være en offentlig klinik eller hospital der leverer behandlingen.
Konkurrencen fra private sundhedsudbydere vil hjælpe til at fremme effektivitet og innovation i den offentlige del af sundhedsvæsenet.
Derfor ønsker Nye Borgerlige en større grad af frit valg for patienterne mellem et privat og et offentligt tilbud.
Psykiatri
Der er nedlagt for mange psykiatriske sengepladser og andre behandlingstilbud på området.
Eksempelvis dag- og ambulatoriebehandling.
Der skal etableres flere døgnsengepladser, og der skal sikres tilstedeværelsen af fagligt velkvalificeret personale, så den rette behandling kan tilbydes.
Dette gælder børn og unge såvel som voksne patienter.
Samarbejdet med de pårørende er vigtigt.
De bør tilbydes støtte, vejledning og undervisning
Patienter med psykiatriske lidelser har ofte svært ved at følge behandling i det almindelige system, derfor skal der skabes en øget faglig opmærksomhed omkring eventuelle somatiske behandlingskrævende tilstande hos psykiatriske patienter.
De er alt for ofte udiagnisticerede og dermed ikke behandlede.
Familielægerne
Lægemanglen i yderområderne skal afhjælpes ført og fremmest gennem positive incitamenter i form af bedre lønpakker og bedre arbejdsforhold.
Nye Borgerlige vender sig imod tanken om at tvinge nyuddannede læger til yderområderne.
Det vil hverken være til gavn for patienterne eller for rekrutteringen til lægestudiet.
Uddannelse
Sundhedsvæsenet vil få brug for mere personale i fremtiden.
Der bør derfor oprettes flere uddannelsespladser til både læger og sygeplejersker.
Det er dog vigtigt, at der ikke gås på kompromis med de faglige krav til uddannelserne.
Et sundhedssystem bliver aldrig bedre end de mennesker, der arbejder i det.
Danske værdier
Personalet skal ikke bære religiøs hovedbeklædning i arbejdstiden.
Patienterne skal tilbydes dansk mad, og halal-slagtet kød skal ikke være på menuen.
Transport og infrastruktur
Benzin- og bilafgifter skal udfases
Vejnettet skal udbygges
DSB skal privatiseres
Broafgiften på Storebælt afskaffes
Ikke-brofaste øer skal have trafikal ligestilling
Danmark er et land bestående af en halvø og mange øer, og transport mellem landsdelene har historisk altid været en udfordring, og det er det stadig i dag i vort moderne samfund.
Nye Borgerlige ønsker vækst og fremgang for alle landsdele.
Det kræver en let tilgængelig og stærk  infrastruktur – med gode veje, broer, toge og færger m.m. der effektivt opfylder et moderne samfunds behov for mobilitet og vækst.
Privatbilisme skal fremmes
Nye Borgerlige ser positivt på privatbilisme.
Mange mennesker har lang transport mellem hjem og arbejde, og har ikke altid samme muligheder for kollektiv trafik, som man har i storbyerne, og mange familier er derfor meget afhængige af en bil eller to.
Vi arbejder for en total afvikling af registreringsafgiften og for en halvering af benzinafgiften.
Ingen brugerbetaling
Nye Borgerlige er imod nogen form for brugerbetaling på de danske motorveje og broer.
Infrastruktur skal ikke være et skjult og væksthæmmende beskatningsobjekt.
Vejnettet/motorveje
Vi ønsker en hurtigere og kontinuerlig udbygning af det danske vejnet.
Den tid, der bliver brugt på at holde i kø på de danske motorveje svarer til 13.000 helårsjob.
Transport tager tid, men den tid, den tager for meget, når der er kødannelser, tager tid fra noget andet – nemlig arbejde, fritid og familien.
Det skal der rettes op på.
Der går generelt for lang tid fra behovet for udbygning af en strækning konstateres til arbejdet er udført.
Det gælder både i fasen med forberedelse og planlægning og selve udbygningen, hvor trafikken ofte i årevis generes unødigt længe.
Nye Borgerlige vil arbejde for, at der afsættes betydeligt flere midler til udbygning af infrastruktur og en langt hurtigere gennemførsel af projekterne.
Privatisering af DSB
Nye Borgerlige ønsker at privatisere DSB og konkurrenceudsætte togdriften i Danmark – for kundernes bedste.
Tiden er løbet fra offentligt ejede driftsselskaber.
Infrastrukturen i form af skinner, signaler og elledninger bør ejes af samfundet, men driften varetages af private.
Kollektiv trafik
Bustrafik og hyrevognskørsel bør gives frie konkurrencebetingelser.
Det vil sikre bedre service, lavere priser og de bedste af de nye teknologiske løsninger.
Markedet er bedre end politikere til at tilfredsstille borgernes transportbehov.
Indenlandske flyforbindelser
Nye Borgerlige ønsker at fremme den indenlandske flytrafik ved at fjerne de konkurrenceforvridende lufthavnsafgifter på danske indenrigsruter.
Trafikal ligestilling
Der gives i dag tilskud til færgesejlads fra og til de danske øer,
men Nye Borgerlige ønsker fuld økonomisk trafikal ligestilling, således at det ikke koster mere at sejle 1 km på den blå landevej, end det koster at køre 1 km på den sorte landevej – hele året og på alle afgange.
Økonomi- & Indenrigsministeriet har beregnet, at 1 kørt km på den sorte landevej koster kr. 3,53, og samme takst ønsker vi skal gælde for færgetransport pr. km. for alle danske øer.
Nye Borgerlige har i sin økonomiske plan afsat de nødvendige 300 mio kr. til den fulde økonomiske trafikale ligestilling.
Den fulde økonomiske trafikale ligestilling for de danske øer vil direkte omregnet ( afstand gange ministeriets km.sats ) eksempelvis betyde, at en enkeltbillet med bil på alle afgange hele året med færge fra:
Læsø / Frederikshavn, som i dag koster kr. 685,- på de dyreste afgange, så vil koste kr. 99,-
Samsø / Hou, i dag kr. 458.- på de dyreste afgange, så vil koste ca. kr. 113,-
Samsø / Kalundborg, i dag kr. 435 på de dyreste afgange, så vil koste ca. kr. 118,-
Ærø / Svendborg, i dag kr. 238,- på de dyreste afgange, så vil koste ca. kr. 85,-
Rønne / Ystad, i dag kr. 1.119,- på de dyreste afgange, så vil koste ca. kr. 242,-
Fanø / Esbjerg, i dag kr. 212,- på de dyreste afgange, så vil koste ca. kr. 10,-
Dyr færgetransport skal være en saga blot, for transport af varer og personer må ikke betyde en ekstra økonomisk byrde for vores ø-samfund, samfund som vi alle ønsker bevaret som levende samfund med muligheder for vækst og velstand.
Afgiften på Storebælt skal væk
Nye Borgerlige ønsker broafgiften på Storebæltsbroen helt væk.
Det vil fremme mobiliteten for både personer og for vore virksomheder.
Det skal være slut med, at politikerne løbende bruger broafgifter som en slags politisk kassekredit.
Den 3. Limfjordsforbindelse
Limfjordstunnelen nåede i 2016 sin kapacitetsgrænse på 80.000 daglige bilister, og det er flere år siden at Limfjordsbroen nåede sin på 31.000.
De to forbindelser er nu deciderede flaskehalse og tidsrøvere for bilisterne og dermed væksthæmmende for hele det nordlige Jylland.
En 3. Limfjordsforbindelse vest om Aalborg og via Egholm vil forretningsmæssigt være blandt landets bedste infrastruktur investeringer.
Egholmforbindelsen er den bedste løsning for både borgere, erhvervsliv, miljø og for den nordjyske samfundsudvikling.
Den vil spare trafikanterne for millioner af rejsetimer og dermed betyde mindre udledning af CO2.
Der bliver færre trafikuheld, og en masse unødvendig trafik vil blive trukket ud af Aalborg.
Der er allerede lavet en VVM-analyse, og Nye Borgerlige vil politisk presse på for, at der snarest laves en anlægslov og der i finansloven afsættes statslige midler, så byggeriet, der vil tage seks til otte år, kan komme i gang snarest.
Folketinget bør nu prioritere den 3. Limfjordsforbindelse.
E45/ den østjyske motorvej
Udvidelsen af E45 fra fire til seks spor mellem Skanderborg og Aarhus er sat i gang, men Nye Borgerlige ønsker samme udvidelse helt ned til den tyske grænse.
På strækningen kører mange lastbiler, der på grund af deres lavere hastighed, gør det svært at komme frem i tæt trafik.
På de firesporede delstrækninger af E45 betyder det reelt set, at personbilerne har et spor i hver retning det meste af døgnet.
Frederikssundsmotorvejen
Nye Borgerlige vil have færdiggjort Frederikssundsmotorvejens etape 3 hurtigst muligt.
På Frederikssundsvejen igennem Egedal kommune kører der i døgnet cirka 25.000 køretøjer, hvilket skaber problemer med trafikafviklingen i Ølstykke, Stenløse og Veksø om morgenen og om eftermiddagen igennem de berørte byer.
Alle, der bor i Egedal og Frederikssund kommune, kan nikke genkendende til dette scenarie.
Kronprinsesse Marys Bro
Nye borgerlige vil fritage trafikanterne på den nye bro for brugerbetaling.
Infrastruktur fremmer mobilitet og økonomisk vækst, og der er ingen fornuftigt forklaring på, at skatteyderne betaler for en limfjordsforbindelse, men brugerne skal finansiere en bro over Roskilde Fjord.
Hillerødmotorvejen
Nye Borgerlige vil have opgraderet motortrafikvejsstrækningen fra Lillerød til Hillerød til en motorvej hurtigst muligt.
Strækningen er én af landets mest trafikerede med ca. 28.000 bilister i døgnet.
Havnetunnel i København
Nye Borgerlige støtter etableringen af en østre ringvej udenom bykernen ved at etablere en tunnel under havneløbet, der kan forbindes til de eksisterende indfaldsveje fra nord og syd.
Ring 5
Projektet bør skrinlægges og begrænsningerne for lodsejerne ophæves.
Ring 5 ville udelukkende være en fordel for gennemkørende lastvognstrafik mellem Sverige og Tyskland – en lastvognstrafik som som i dag for en stor del klares mere miljøvenligt af færger mellem Sverige og Tyskland.
Tryghed og Forsvar
Forsvarsbudgettet hæves til 2% af BNP
Mobiliseringsforsvaret genetableres
Materielefterslæbet skal indhentes
Værnepligt indføres for både mænd og kvinder
10.000 indkaldes årligt til 9 måneders værnepligt
Nedlagte kaserner genetableres
En permanent og betydelig militær tilstedeværelse i Arktis
Forsvarsbudgettet skal hæves
Det danske forsvar er i dag utilstrækkeligt til at varetage Danmarks sikkerhedspolitiske interesser.
Danmark er og bør forblive medlem af Nato, men Danmark skal ikke være et andenrangs medlem, der ikke betaler og bidrager i det omfang, som er aftalt.
Inden 2025 bør Danmark opfylde den i enighed vedtagne Natomålsætning fra 2014 om at hæve forsvarsbudgettet til 2 procent af BNP.
Danmarks skal forsvares
Det øgede forsvarsbudget skal anvendes på først og fremmest at styrke forsvaret af Danmarks territorium – både i Syddanmark og i Arktis.
Hæren bør råde over en fuld stående brigade og to mobiliseringsbrigader.
Danmark bør etablere en væsentlig og permanent militær tilstedeværelse i Arktis, som omfatter ubåde, isforstærkede skibe, tunge transportfly, en militærlufthavn og uddannelses- og træningsfaciliteter for specialtropper til kamp i arktiske områder.
Værnepligten skal udvides
Værnepligten bør udvides til at gælde både mænd og kvinder.
Flere skal indkaldes og i længere tid. Værnepligtige skal efter endt uddannelse kunne indgå i et troværdigt mobiliseringsforsvar.
Det vil fordre en uddannelsestid på ikke under ni måneder for menige og tolv måneder for befalingsmænd.
Værnepligten er vigtig både af hensyn til forsvarets troværdighed og for den folkelige forankring af forsvarsviljen.
Kasernebyer er i de senere år forvandlet til asylcenterbyer.
Den udvikling skal vendes, så kasernebyer genetableres over hele landet.
Udenrigs- og sikkerhedspolitik
Udenrigspolitikken skal fremme danske interesser
Danmarks forsvar og sikkerhed er forankret i Nato
Danmark bør slutte sine engagementer i krige i Mellemøsten, Asien og Afrika
Danmarks interesser overfor Rusland forsvares bedst gennem forhandling og dialog
Varernes fri bevægelighed globalt skal sikres med diplomati og militær
Udenrigspolitik
Den danske regering skal forfølge danske interesser i udenrigspolitikken.
Danske interesser handler om suverænitet og økonomi.
At sikre dansk national selvstændighed på lang sigt er udenrigspolitikkens fremmeste formål.
Danmark har brug for at indgå politiske og militære alliancer med andre venligtsindede lande for at kunne beskytte sin status som et selvstændigt land, hvor danskerne kan leve frit og selv bestemme over deres liv.
Udenrigspolitikken skal desuden sigte på at forbedre rammerne for frihandel globalt,økonomisk vækst og øget velstand i Danmark.
Danmark er en handelsnation med stor produktion og vareudveksling med omverdenen.
Danskernes velstand er afhængig af adgang til udenlandske markeder for danske produkter og import af varer og råstoffer fra udlandet.
Sikkerhedspolitik
Danmarks sikkerhedspolitik har til formål at sikre, at danskerne kan leve i tryghed i deres eget land uden risiko for angreb udefra eller indefra,
og at danske virksomheder og deres ansatte kan operere frit i en globaliseret verden.
I en overskuelig fremtid bør dansk sikkerhedspolitik have tre fokuspunkter:
Truslen fra islam i Danmark og globalt
Truslen fra Rusland
Truslen mod den fri bevægelighed for skibe, fly og mennesker globalt
Truslen fra islam
Truslen fra islam skal imødegås på flere fronter samtidig.
For det første skal risikoen for terrorangreb fra herboende eller tilrejsende muslimer i Danmark reduceres ved at stoppe for al asylbehandling i Danmark.
Der skal stilles krav til alle udlændinge om selvforsørgelse, og kriminelle udlændinge skal udvises efter første dom.
Disse tiltag kan ikke stå alene, men vil reducere risikoen for fatale terroranslag fra muslimer på dansk jord.
Grænsekontrollen skal effektiviseres, og udviste skal umiddelbart forflyttes fra dansk territorium om nødvendigt ved at leje faciliteter under ordnede forhold i et andet land.
Vores efterretningsvæsener skal gives gode arbejdsforhold og mulighed for at samarbejde med andre landes sikkerhedstjenester om at afdække og imødegå trusler.
Beredskabet skal forbedres ved at indkalde flere værnepligtige og uddanne flere til at påtage sig opgaver i beredskabet i tilfælde af alvorlige anslag mod danskeres sikkerhed.
Beredskabet skal også tilføres flere ressourcer, og beredskabsplaner skal øves og koordineres med både politi og civile myndigheder.
Danmark har siden 2002 bidraget militært til krigene i Afghanistan, Irak, Syrien og Libyen.
Det har ikke entydigt øget danskernes tryghed eller bidraget til at sænke truslerne mod Danmark og danske interesser.
Danmark bør afslutte sine engagementer i krige i Mellemøsten, Asien og Nordafrika, som i bund og grund er interne muslimske opgør og ikke berører danske interesser mere end perifert.
Truslen fra Rusland
Under Putins ledelse er Rusland blevet mere aggressivt og ekspansionistisk.
Rusland udgør ikke nogen konkret trussel mod dansk territorium eller dansk selvstændighed, men Danmark risikerer at blive inddraget i en konflikt, hvis Rusland krænker andre Natolandes grænser.
I Arktis har Danmark stærke interesser, som ikke er sammenfaldende med Ruslands.
De danske territorier i specielt Østgrønland er udsatte, og danske farvande i Arktis kan i realiteten med det nuværende militære beredskab hverken forsvares eller hævdes.
Danmarks interesser over for Rusland forsvares bedst gennem dialog og forhandling.
Danmark har ingen egen interesse i at fastholde sanktioner overfor Rusland, men blot at fjerne dem kan være et fejltrin.
Derfor bør Danmark understøtte bestræbelser på at nå forhandlede løsninger på konflikterne mellem Ukraine og Rusland.
Gennem NATO bør Danmark gentage forsikringen om, at alle medlemslande står bag garantien i artikel 5 om, at et angreb på et Natoland er et angreb på alle.
For at gøre Nato-garantien til de baltiske lande, som har truslen fra Rusland tæt på, troværdig, bør Danmark i løbet af få år genopbygge et slagkraftigt mobiliseringsforsvar og gennem en væsentlig forhøjelse af forsvarsbudgettet til 2 pct. af BNP modernisere og udbygge både hær, flåde, flyvevåben og den militære efterretningstjeneste.
Truslen mod den fri bevægelighed
Danske interesser hænger nøje sammen med den fri verdenshandel og mulighederne for en fri og effektiv vare- og persontransport globalt.
Den danske sikkerhedspolitik bør derfor – både diplomatisk, med militær tilstedeværelse og gennem internationalt efterretningssamarbejde – prioritere en indsats, der kan imødegå trusler mod skibe, fly og mennesker i internationalt luftrum og farvand.
Den danske flåde skal derfor kunne deltage i aktioner langt fra hjemlige kyster for at bidrage til at løse denne opgave, og hær og luftvåben skal ligeledes have kapacitet til at deltage i denne slags operationer.
En retfærdig udlændingepolitik
Totalt asylstop
Udlændinge skal forsørge sig selv
Integration er et personligt ansvar – ikke en offentlig opgave
Kriminelle udlændinge udvises efter første dom
Indfødsret kræver assimilation
Konventioner, der står i vejen, opsiges
Asylstop
Muligheden for at søge asyl i Danmark stoppes.
Vi skal ikke have migranter, der rejser over Middelhavet og på tværs af grænserne i Europa.
Det er en trafik, der kun gavner menneskesmuglerne og sætter de europæiske lande under pres.
Hjælpen skal gives i nærområderne og asylbehandling skal kun kunne foregå der i samarbejde med FN.
De migranter, der ankom til Danmark under den store indvandring i efteråret 2015 skal sendes tilbage til deres hjemlande eller til lejre i nærområderne, når deres midlertidige opholdstilladelse udløber.
Udlændinge skal forsørge sig selv
Retten til offentlig forsørgelse skal knyttes til det danske statsborgerskab.
Udlændinge skal, mens de bor og arbejder i Danmark tegne en obligatorisk forsikring, som dækker mod arbejdsløshed og pension.
De udlændinge, der bor i Danmark, når Nye borgerliges politik bliver vedtaget som lov, får to år til enten at skabe sig et arbejde eller finde sig et arbejde.
Hvis de herefter ikke har noget forsørgelsesgrundlag i Danmark, må de rejse hjem eller et andet sted hen.
Integration er et personligt ansvar
Det offentlige bruger op mod 10 mia. kroner om året på integration af udlændinge.
Det skal stoppes.
At integrere sig i samfundet er et personligt ansvar for den enkelte, der kommer her til. Det er ikke en offentlig opgave.
Udlændinge i Danmark skal være velkomne på arbejdsmarkedet, i foreningslivet og til at deltage i civilsamfundet.
Danmark skal være et attraktivt land for udlændinge at komme til for at arbejde.
Vi skal ikke gøre indvandrere til klienter i velfærdsstaten.
Assimilation før statsborgerskab
Det er kun mennesker, som aktivt viser, at de sætter pris på de værdier, som det danske samfund bygger på, som skal tildeles statsborgerskab.
Man skal assimilere sig i det danske samfund for at blive en del af det danske nationale fællesskab.
Statsborgerskab skal ikke tildeles indvandrere og efterkommere fra lande, der hviler på islamisk kultur og samtidig er overrepræsenteret i kriminalitetsstatistikkerne.
De udgør en sikkerhedsrisiko for det danske folk.
Kriminelle udlændinge udvises
Alle kriminelle udlændinge skal udvises konsekvent efter første dom.
Hvis de ikke rejser ud umiddelbart eller efter strafafsoning, skal de tages i varetægt, indtil deres udrejse kan arrangeres.
Kriminelle udlændinge skal ikke have lov at færdes frit i samfundet.
Nydanskere, som har fået tildelt indfødsret ved lov, mister indfødsretten og udvises, hvis de begår grov kriminalitet.
Konventioner må vige
De konventioner eller bestemmelser i internationale aftaler, som står i vejen for at føre en retfærdig udlændingepolitik, må enten opsiges eller undsiges ved at give dansk lov fortrinsret frem for konventionen.
Konventionerne er lavet i en anden tid med et andet formål.
De er ikke hellige skrifter og må tilpasses de udfordringer, vi står med i dag.
Det er ikke i Danmark interesse at fastholde forældede konventioner.
