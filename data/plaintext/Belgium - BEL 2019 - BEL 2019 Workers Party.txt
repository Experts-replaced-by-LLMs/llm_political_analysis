PROGRAMMA PVDA FEDERALE EN REGIONALE VERKIEZINGEN 2019
I. WERK EN SOCIALE BESCHERMING
1.VAST WERK MET EEN VOLWAARDIG LOON
STANDPUNT
Werknemers doen de samenleving draaien.
Van bouwvakkers tot verplegers, van kassabedienden tot kunstenaars: wij willen respect voor ieder die werkt.
Zonder werkvolk geen welvaart.
We komen op voor vast werk en volwaardige lonen.
We stoppen de sociale afbraak en verhogen de koopkracht.
We maken korte metten met flexi-jobs en nul-uurcontracten en beschermen werknemers tegen dolgedraaide flexibiliteit en banenverlies.
WAT WIJ WILLEN
EEN.
VAST EN VOLWAARDIG WERK, HET NIEUWE NORMAAL
•We stoppen de wilde uitbreiding van deeltijdse banen, interimarbeid en flexi-jobs.
Zonder vast en volwaardig werk kun je geen toekomst opbouwen.
•We vervangen onderbetaalde en precaire banen die de sociale zekerheid ondermijnen door volwaardige banen.
•We geven schijnzelfstandigen zoals de werknemers van Deliveroo en Uber een volwaardig werknemersstatuut.
We garanderen voor hen correcte loonen arbeidsvoorwaarden, sociaal overleg en geschikte arbeidsmiddelen en uitrusting.
•Een onderneming die uitzendkrachten of jobstudenten wil inzetten moet eerst de eigen werknemers vragen of ze meer uren willen presteren.
Zo kunnen vrouwen, die vaak deeltijds werken, hun arbeidstijd indien gewenst verhogen.
TWEE.
UITZENDKRACHTEN ZIJN GEEN WEGWERPMENSEN
•We beperken interimarbeid tot de tijdelijke vervanging van welbepaalde vaste werknemers en tot uitzonderlijk, gespecialiseerd werk.
Interims laten “proefdraaien” in plaats van meteen een volwaardig contract te geven, verbieden we.
•We stoppen de wildgroei van uitzendarbeid.
We geven de vakbonden de mogelijkheid via sociaal over-leg een maximumpercentage uitzendkrachten vast te leggen.
•Werknemers die zes maanden bij dezelfde werkgever met een interimof tijdelijk contract aan de slag zijn, krijgen automatisch een vast contract.
DRIE.
RECHT OP LOONSVERHOGING
•We maken de loononderhandelingen weer vrij.
We schrappen de loonwet van 1996 die een dwingende ‘loonnorm’ vastlegt.
•We staan garant voor de automatische indexering van lonen en vervangingsinkomens.
We nemen benzine en diesel weer op in de index zodat die de reële levensduurte weerspiegelt.
•We verhogen het minimumloon tot 14 euro per uur (2.300 euro bruto per maand).
•We schrappen het “jeugdloon” dat jongeren tot 30% onder het minimumloon laat verdienen.
Jongeren hebben recht op een volwaardig loon.
•We beschermen de loonbarema’s op basis van anciënniteit.
VIER.
NULTOLERANTIE VOOR SOCIALE DUMPING
•Gelijk loon voor gelijk werk.
We zorgen ervoor dat werknemers die in België in dienst zijn, volgens de Belgische loonen arbeidsvoorwaarden betaald worden.
•We laten niet tornen aan de wet-Major.
We beschermen het statuut van de havenarbeiders.
•We pakken de sociale dumping in de transportsector aan.
We dwingen betere rijen rusttijden af en trekken de vergunning in van transportbedrijven die de wet overtreden.
•We versterken de sociale inspectie om sociale dumping en misbruik van uitzendarbeid tegen te gaan.
We pakken zowel de malafide onderaannemers als de eigenlijke opdrachtgevers aan.
•Bij publieke aanbestedingen zetten we niet alleen de kostprijs maar ook sociale en ecologische criteria voorop en houden rekening met de tewerkstelling.
•Op bouwwerven in opdracht van de overheid aanvaarden we alleen volwaardige jobs.
Geen wirwar van constructies en onderaannemingen die een loopje nemen met de sociale rechten en de veiligheid.
VIJF.
EEN BETERE ONTSLAGBESCHERMING
•We koppelen aan subsidies voor bedrijven harde garanties voor de tewerkstelling.
We zorgen dat subsidies voor vorming en opleiding resulteren in duurzame tewerkstelling.
•Met de wet-InBev verbieden we collectieve afdankingen in bedrijven die winst maken of dividenden uitkeren.
We vorderen alle overheidssteun, subsidies en belastingkortingen terug van winstgevende bedrijven die toch afdanken.
•We verplichten bedrijven die collectief willen afdanken eerst alternatieven uit te werken: arbeidsduurvermindering, een reconversieplan ...
We geven werknemers reële inspraak en integreren de toeleveranciers in dat sociaal plan.
•We beschermen werknemers beter tegen individueel ontslag.
Werkgevers moeten elk ontslag motiveren en werknemers krijgen de kans in beroep te gaan.
•We garanderen elke werknemer bij individueel ontslag een opzegtermijn van een maand per jaar anciënniteit, met een minimum van drie maanden.
VISIE
EEN.
VAST EN VOLWAARDIG WERK, HET NIEUWE NORMAAL
“Jobs, jobs, jobs!” Zo kennen we premier Michel.
Maar je gaat straks wel drie jobs nodig hebben om rond te komen.
Tijdelijke contracten, interimwerk, flexi-jobs: gisteren nog een uitzondering, vandaag de norm.
Zullen we de zekerheid van een vaste baan dan maar vergeten?
“Wij hebben 176.000 jobs gecreëerd”, beweert Michel.
Maar hij rept er met geen woord over dat het gros ervan tijdelijke, deeltijdse of interimbaantjes zijn.
Als het op jobs aankomt, hebben we geen wildgroei van pseudobaantjes nodig maar wel recht op zekerheid.
Met het contract van onbepaalde duur weer als de norm.
Zonder vast contract geen toekomst.
Wie als interim van dagcontract naar dagcontract leeft, kan geen hypothecaire lening aangaan.
Zonder vast contract kan je niet op eigen benen staan of een gezin stichten.
De PVDA heeft zich in het parlement altijd een tegenstander getoond van de flexi-jobs.
Dat was bijvoorbeeld bij de sp.a wel anders.
Die heeft zich alleen onthouden en stemde niet tegen.
Het Vlaams Belang stemde dan weer vóór de flexi-jobs.
Premier Michel achterna die zei: “Met de flexi-jobs maken wij de arbeidsmarkt modern en wendbaar.
” In de harde realiteit zijn flexi-banen alleen maar morsige, onderbetaalde baantjes die de sociale zekerheid ondergraven en sociale rechten met de voeten treden.
Wie naast zijn viervijfde job nog bijklust in de horeca, krijgt een flexi-loon van 9 euro per uur uitbetaald.
Dat is nog twee euro minder dan het vastgelegde minimumloon in de horeca.
En al evenmin hoeven horecabazen daar sociale bijdragen op te betalen.
Ze moeten ook geen rekening houden met uurroosters of andere rechten: ze kunnen werkkrachten de avond voordien nog oproepen.
Al deze nulurencontracten zetten druk op de geldende loonen arbeidsvoorwaarden en ze verdringen de echte, ongelogen, volwaardige tewerkstelling.
Daar is een woord voor: sociale dumping.
“Filexi-contracten zijn jojo-contracten”, zei Raoul Hedebouw in het Parlement.
“Als werknemer hang je voortdurend aan het touwtje dat de werkgever op en neer laat gaan op het ritme van het bedrijf, de productie en de markt.”
In 2015 had de regeringspartij CD&V nog maar pas uitdrukkelijk beloofd de flexi-jobs “niet uit te breiden naar andere sectoren, want dat zou de sociale zekerheid ondermijnen” of … de flexi-jobs van de horeca werden uitgebreid naar de grootwarenhuizen en de handel.
Zelfs gepensioneerden kunnen nu bijklussen.
Kom je niet rond met je laag pensioen?
Dan moet je maar borden gaan wassen in het restaurant om de hoek.
Michel heeft ook de agressieve platformkapitalisten van Uber en Deliveroo ongemoeid gelaten die hun werknemers in de rol van schijnzelfstandige dwingen.
Je krijgt bij hen geen werknemerscontract maar een contract als “zelfstandige”.
Geen uurloon dus, maar een betaling per levering.
Terug naar het stokoude stukloon.
Zekerheid?
Nul.
De riders van Deliveroo moeten met eigen  fiets en eigen werkkledij aan de slag.
Ze moeten hun eigen boontjes doppen als ze ziek zijn, als ze een ongeval hebben, als er geen werk is.
Ze moeten zelf hun pensioen opbouwen.
Minister Kris Peeters had in Davos wat heette “een constructieve ontmoeting” met de topvrouw van Deliveroo en veroordeelde daarop de actie van de koeriers tegen hun arbeidsvoorwaarden.
“Eerst steun en nu niets meer? ” zo reageerden de vakbonden stomverbaasd.
Wij geven de schijnzelfstandigen een volwaardig werknemersstatuut.
Dat is gewoon: correcte loonen arbeidsvoorwaarden.
Zodat platformkapitalisten ook instaan voor de arbeidsmiddelen en uitrusting van hun werknemers.
Zodat ze socialezekerheidsbijdragen betalen en een syndicale delegatie en sociaal overleg aanvaarden.
Minder dan de helft van de jongeren start met een voltijdse baan.
Ons land telt 162.000 onvrijwillig deeltijdsen en dat cijfer is heel vrouwelijk.
Zij werken onvrijwillig deeltijds en zouden maar wat graag meer uren werken.
Maar werkgevers zoals de grote winkelketens willen hun werknemers alleen deeltijdse contracten aanbieden.
Wij leggen werkgevers daarom op: geef voorrang aan de eigen werknemers als er uren vrijkomen alvorens een beroep te doen op uitzendkrachten of jobstudenten.
TWEE.
UITZENDKRACHTEN ZIJN GEEN WEGWERPMENSEN
In de top 100 van de grote bedrijven in ons land die het meest uitzendkrachten gebruiken, is gemiddeld 25% van de arbeidsplaatsen door hen ingevuld.
Bij de top 20 stijgt dat cijfer zelfs tot boven 40%.
En tien grote ondernemingen hebben meer uitzendkrachten dan “vaste” werknemers.
Vooral in de callcenters en de logistiek is de toestand beroerd, maar zowat alle sectoren zijn betrokken partij.
Om daar paal en perk aan te stellen accepteren we deze interimarbeid alleen om welbepaalde vaste werknemers (op naam) tijdelijk te vervangen en voor uitzonderlijk of gespecialiseerd werk.
We stoppen de praktijk interims te laten “proefdraaien” in plaats van ze meteen een volwaardig contract aan te bieden.
We geven de vakbonden de gelegenheid via sociaal overleg een maximumpercentage uitzendkrachten vast te leggen.
Dat is vandaag op bedrijfsniveau al het geval.
We willen afspraken op sectoraal niveau zodat ook bedrijven zonder syndicale delegatie zich daaraan moeten houden.
Met sancties voor wie het plafond overschrijdt.
We hebben een compleet actieplan tegen het misbruik van uitzendarbeid nodig.
We breiden de sociale inspectie uit, zodat verscherpte controles op het terrein haalbaar worden.
We dringen het gebruik van dagcontracten terug – 70% van de interimarbeiders werkt vandaag met zulke onzekere dagcontracten.
We versterken de greep van de vakbonden op het inzetten van interimkrachten op de werkvloer.
We geven wie zes maanden bij dezelfde werkgever met een interimof tijdelijk contract aan de slag is, automatisch een vast contract.
DRIE.
RECHT OP LOONSVERHOGING
We produceren meer rijkdom, maar die wordt steeds ongelijker verdeeld.
Sinds 1980 is het aandeel van de lonen met 10% verminderd terwijl het aandeel van de winsten navenant is gestegen.
Een miljardentransfer van de werknemers naar de grote aandeelhouders.
Het ondermijnt de koopkracht van de bevolking en trekt de samenleving scheef.
De regering voerde een beleid om, zoals ze zei, “de concurrentiepositie van onze bedrijven te verbeteren”.
Zo trok ze de zaken nog schever.
Ze legde een indexsprong op en besliste de loonwet van 1996 te herzien zodat loonstijgingen bijna onmogelijk werden.
De grootbedrijven maakten sinds 2014 dan ook 10,38 miljard meer winst terwijl onze lonen erop achteruit zijn gegaan.
Volgens de cijfers van de Internationale Arbeidsorganisatie daalden de reële lonen in ons land in de laatste drie jaar met 2,3%.
De Europese Commissie, de regering en natuurlijk ook de werkgeversorganisaties willen af van de interprofessionele akkoorden.
Zij willen het overleg zoveel mogelijk versnipperen naar sectoren, bedrijven en individuele werknemers.
Wij verdedigen sterke interprofessionele akkoorden waarin in alle vrijheid loonsverhogingen afgesproken worden voor iedereen.
Daarvoor moet de loonwet van 1996, die een bindende “loonnorm” oplegt, weg.
Zonder dat ze daar ook maar met één woord over gerept hadden in hun verkiezingsprogramma, legden de regeringspartijen in 2015 een indexsprong op: een loonverlies van 2%.
De index, die de lonen, pensioenen en uitkeringen aanpast aan de levensduurte, is hen duidelijk niet dierbaar.
Door de indexsprong verliezen werknemers, over de loopbaan berekend, 20 à 30.000 euro.
Er wordt niet getornd aan de index!
Wij willen dat benzine en diesel – die de voorbije jaren in prijs verdubbeld zijn – weer worden meegerekend.
De index moet de werkelijke levensduurte weerspiegelen.
“Vechten voor 14”.
Met deze campagne komt het ABVV op voor een rechtvaardig loon voor volwaardig werk.
Concreet: een minimumloon van 14 euro.
Het armoederisico van mensen die werk hebben, is gestegen naar 4,7%.
De helft van alle nieuwe jobs heeft een loon op het niveau van de 20% laagst betaalde banen.
Elf euro, dat is het hongerloon van schoonmaaksters in ons land.
Dat moet hoger.
Wij verhogen het minimumloon naar 14 euro per uur, of 2.300 euro bruto per maand.
Voor kmo’s voorzien we in overgangsmaatregelen in de vorm van loonsubsidies.
“Jobs, jobs, jobs” roepend besliste de regering een lager minimumloon in te voeren voor jongeren onder 21 jaar.
Wie 21 is, heeft nog recht op een “volwassen” minimumloon, maar voor elk jaar jonger wordt daar koudweg 6% van afgepakt.
Merkwaardig genoeg verzette Groen zich niet.
Ook het Vlaams Belang ziet blijkbaar geen graten in jongeren in de solden te zetten.
Eigen volk eerst, maar jongeren laatst.
Yousra was er 18 in 2016.
Ze werkte in een supermarkt voor 1.500 euro bruto maar viel nu terug op 1.304 euro.
Zo heeft de regering met haar soldenjobs jongeren in onzekerheid en armoede geduwd.
Wij willen jongeren een volwaardig loon geven en schrappen het “jeugdloon”.
De regeringspartijen N-VA, CD&V, Open Vld en MR zijn ook de barema’s, waarbij werknemers volgens anciënniteit vergoed worden, onder schot beginnen te nemen.
Zij willen van die barema’s af.
Zij willen individuele loonsverhogingen op basis van “productiviteit” en “competentie”.
Of hoe je collectieve loonafspraken vervangt door individuele willekeur en de loonvorming vastklikt aan de economische conjunctuur en de concurrentiepositie.
Wij verdedigen de barema’s.
Ze bieden zekerheid.
Ze zijn voor 68% van de werknemers in de privé bij cao vastgelegd.
VIER.
NULTOLERANTIE VOOR SOCIALE DUMPING
De Europese detacheringsrichtlijn geeft werkgevers de gelegenheid voor hun buitenlandse werknemers slechts de socialezekerheidsbijdragen van het thuisland te betalen.
In de transportsector mogen ze hun buitenlandse chauffeurs zelfs de lage lonen van het thuisland betalen.
Zo worden Europese collega’s elkaars concurrenten.
Dan worden werknemers vervangen door onderbetaalde, slecht beschermde arbeiders uit Polen of Roemenië bijvoorbeeld.
Een race naar de bodem met almaar bedenkelijker arbeidsvoorwaarden.
Wij gaan voor gelijke sociale rechten voor alle werknemers in Europa.
We willen de sociale dumping weg.
Gelijk loon voor gelijk werk.
We eisen dat voor wie in België in dienst wordt genomen, de Belgische loonen arbeidsvoorwaarden gelden, ook in de transportsector.
Het land waar de werknemer werkt – en niet zijn land van herkomst – betaalt de socialezekerheidsbijdragen en stort het geld daarna door naar het land van herkomst.
“De wet-Major is een onding uit vervlogen tijden. Totaal contraproductief. Zo vlug mogelijk weg ermee! ” Dat zegt Eric Janssens, bestuurslid van N-VA Antwerpen en voormalig directeur van BASF.
Ook Open Vld wil de wet-Major weg.
Maar deze wet is de hoeksteen van de havenarbeid.
Ze zorgt voor erkenning van vakmanschap, veiligheid en sociale bescherming van dokwerkers.
Dat is ook in de 21e eeuw meer dan nodig.
We beschermen het statuut van de havenarbeiders.
Wij laten niet raken aan de wet-Major.
In de transportsector dwingen we betere rijen rusttijden af.
Filexibilisering en sociale dumping zijn geen natuurverschijnselen.
We kunnen er samen veel aan doen.
Van transportbedrijven die de wet overtreden, trekken we de vergunning in.
We maken komaf met postbusfirma’s.
Sommige Belgische firma’s zijn meesters in het opzetten van fictieve postbusbedrijven in Oost-Europa om mensen van daar bij ons extra hard uit te buiten.
We laten die zwendelaars niet ontsnappen en laten niet toe dat ze de verantwoordelijkheid afwentelen op malafide onderaannemers die het vuile werk voor hen opknappen.
Om sociale dumping en misbruik van uitzendarbeid aan te pakken versterken we de sociale inspectie.
We controleren en sanctioneren iedereen in de keten van onderaannemers die profiteert van sociale dumping.
Strenge controle door een sterke sociale inspectie dient in elke Europese lidstaat een prioriteit te zijn: in de landen van herkomst en in de landen waar het werk gepresteerd wordt.
De sociale inspectie betrekt de vakbonden structureel bij die controle.
De PVDA heeft samen met de werknemers van Van Hool een wetsvoorstel uitgewerkt voor sociale en ecologische criteria bij de aankoop van bussen, trams en treinen, de “wet-Van Hool”.
Met deze wet zetten we bij publieke aanbestedingen niet alleen de kostprijs voorop, maar ook sociale en ecologische criteria.
Dat kan perfect, zo blijkt uit twee Europese richtlijnen.
Daarbij staat ook de bescherming van de werkgelegenheidvoorop.
Het is toch absurd dat De Lijn bussen bestelt in het buitenland terwijl bij busconstructeur Van Hool – nota bene producent van klimaatneutrale waterstofbussen – jobs moeten sneuvelen.
Op bouwwerven in opdracht van de overheid aanvaarden we alleen volwaardige jobs.
Geen wirwar van constructies en onderaannemingen die een loopje nemen met de sociale rechten en de veiligheid.
De overheid moet het voorbeeld geven.
VIJF.
EEN BETERE ONTSLAGBESCHERMING
Sinds 2010 werden in ons land meer dan 72.000 werknemers het slachtoffer van collectief ontslag.
Grootbedrijven maken forse winsten en keren torenhoge dividenden uit aan de aandeelhouders, het management verdient tonnen geld en tegelijk zetten die bedrijven schaamteloos werknemers op straat.
De regering stort dan wat krokodillentranen en slaat de bladzijde snel om.
Toen PVDA-Kamerlid Marco Van Hees een hoorzitting vroeg over het banenverlies bij Carrefour, wuifde Vincent Van Quickenborne van Open Vld dat weg.
“Nutteloos”, klonk het.
In 2010 besliste AB InBev 800 jobs te schrappen terwijl de aandeelhouders voor een miljard euro dividenden uitgekeerd kregen.
Graaikapitalisme.
De PVDA diende in het parlement een voorstel in voor de “wet-InBev”.
Daarmee verbieden we collectieve ontslagen in bedrijven die winst maken of dividenden uitkeren.
Plannen voor herstructurering of collectieve afdanking moeten eerst voorgelegd worden aan een paritair orgaan.
Dat orgaan onderzoekt de motivatie en geeft al dan niet zijn goedkeuring.
We vorderen alle overheidssteun, subsidies en belastingkortingen terug van winstgevende bedrijven die toch werknemers afdanken.
We verplichten bedrijven die willen herstructureren eerst alternatieven uit te werken zoals een collectieve arbeidsduurvermindering of een reconversieplan.
De werkgever moet daarbij met voorstellen over de brug komen.
We geven werknemers reële inspraak.
We betrekken ook de werknemers van toeleveranciers en onderaannemers volwaardig bij het sociaal plan.
Het moederbedrijf dat herstructureert en afdankt neemt daarbij de kosten op zich.
We voorzien ook in sancties van zes maand tot drie jaar effectieve gevangenisstraf voor werkgevers die de wetgeving niet respecteren.
Ook kunnen gebouwen, terreinen en machines in beslag genomen worden wanneer de rechten van de werknemers met de voeten worden getreden.
België biedt werknemers in Europa zowat de zwakste bescherming van tegen individueel ontslag.
Wij versterken die bescherming.
We tekenen Conventie 158 van de Internationale Arbeidsorganisatie.
Die verplicht de werkgevers elk ontslag te motiveren.
Werknemers krijgen de kans om zich te verdedigen, met bijstand van de vakbond en hebben het recht in beroep te gaan bij de arbeidsrechtbank.
We garanderen bij individueel ontslag een opzegtermijn van één maand per jaar anciënniteit, met een minimum van drie maanden.
Zo bemoeilijken we willekeurig ontslag.
2.WERKBAAR WERK
STANDPUNT
Werk op mensenmaat, daar gaan we voor.
Van een dolgedraaide 24-uurseconomie, zeven dagen per week, wordt niemand beter, behalve de grote aandeelhouders.
Eén op de acht werknemers in België omschrijft zijn werk-privébalans als problematisch.
We maken het werk echt werkbaar en geven werknemers zekerheid en recht op rust.
We garanderen respect voor uurroosters en arbeidsvoorwaarden en zetten resoluut in op gezondheidspreventie op het werk.
We zetten stappen in de richting van een 30-urenweek.
Zo maken we de combinatie tussen arbeid en gezin haalbaar.
We werken om te leven, we leven niet om te werken.
WAT WIJ WILLEN
EEN.
MAAK VAN 30 UUR HET NIEUWE VOLTIJDS
•We passen de wetgeving aan zodat de 30-urenweek met loonbehoud wettelijk mogelijk wordt.
Zo maken we tijd voor gezin en hobby’s, bestrijden we burn-out en creëren we nieuwe jobs.
•De overheid zet de bakens uit.
We experimenteren met de 30-urenweek bijvoorbeeld in de kinderopvang of in rusthuizen, zoals in het Zweedse Göteborg.
Om de weggevallen uren op te vangen, plannen we compenserende aanwervingen.
•We stimuleren bedrijven en sectoren om de 30-urenweek in te voeren.
We selecteren 1.000 ondernemingen die de sprong wagen.
Durfbedrijven die kiezen voor de toekomst, krijgen financiële ondersteuning en intensieve coaching.
TWEE.
WERK OP MENSENMAAT
•We maken de uurroosters opnieuw leefbaar.
Een werkdag telt minimum 3 en maximum 8 werkuren.
Tussen twee arbeidsprestaties garanderen we minstens 14 uur rusttijd.
•Uurroosters moeten minstens een maand op voorhand gecommuniceerd worden, tenzij daarover andere afspraken met de vakbonden gemaakt zijn.
•Werknemers hebben recht op een vaste werkweek.
Elk uur bovenop de normale arbeidstijd beschouwen we als een overuur.
Werknemers krijgen dan 50% extra loon en mogen hun overuren binnen de drie maand recupereren op een dag naar keuze.
•We maken van overuren opnieuw de uitzondering, niet de regel.
Overuren kunnen enkel op vrijwillige basis.
DRIE.
RECHT OP RUST
•We beperken zondagswerk tot sectoren waar het echt niet anders kan, zoals de horeca, hulpdiensten of rusten verzorgingstehuizen.
•We bewaken het recht op deconnectie.
Smartphones, gsm’s en het internet zijn geen excuus om werknemers dag en nacht, zeven dagen per week te laten werken.
We verbieden dat de baas werknemers verplicht buiten de werkuren werkmails te beantwoorden of bereikbaar te zijn.
VIER.
INZETTEN OP GEZONDHEIDSPREVENTIE
•We leggen de eindverantwoordelijkheid voor gezondheid en veiligheid op het werk resoluut bij de werkgever.
We zetten daarbij volop in op preventie.
•We erkennen musculoskeletale aandoeningen (pijn in de rug, polsen en ellebogen), stress en burn-out als beroepsziekten.
•We voeren een gezondheidstoets in om de impact van veranderingen in het arbeidsproces op de fysieke en mentale gezondheid te meten.
•We gaan voor een grondige jaarlijkse gezondheidsaudit die uitmondt in een actieplan met concrete doelstellingen, goedgekeurd door de werknemers.
•We geven werknemers reële inspraak in het gezondheidsbeleid van hun bedrijf.
Beslissingen in het Comité voor Preventie en Bescherming op het Werk (CPBW) worden voortaan bij consensus genomen.
•We versterken de inspectiediensten voor welzijn en gezondheid op het werk en zorgen ervoor dat ook kleine bedrijven beter gecontroleerd worden.
•We maken bedrijfsartsen onafhankelijk, door de oprichting van een publieke Dienst Arbeidsgeneeskunde, gefinancierd door de werkgevers.
VISIE
EEN.
MAAK VAN 30 UUR HET NIEUWE VOLTIJDS
De Zweedse havenstad Göteborg is de sociale trendsetter.
Sinds 2015 experimenteert de stad volop met de 30-urenweek voor het stadspersoneel en dat mét loonbehoud.
Gedurende 23 maanden liep een experiment in een lokaal woonzorgcentrum.
De eindbalans oogt fraai.
De arbeidsvoorwaarden voor de verpleegkundigen verbeterden sterk terwijl ook de kwaliteit van de zorg erop vooruitging.
Het stadsbestuur van Göteborg evalueerde het experiment positief en startte nieuwe 30-urenweken op in een kindercrèche en voor sociaal werkers.
België kan niet achterblijven en moet resoluut mee het voortouw nemen.
De 30-urenweek met loonbehoud is dé oplossing voor heel wat uitdagingen.
Sinds kort zijn er in ons land meer zieken dan werklozen, zowat 400.000.
Het helse werktempo en de moeilijke combinatie tussen arbeid en gezin maken ontelbare slachtoffers.
Ziek, opgewerkt, tot de burn-out volgt.
De tijd als pletwals.
Een vijfde van de werknemers loopt een verhoogd risico op burn-out.
Een derde van alle ziekteverlet is te wijten aan stress.
In tien jaar is het aantal zieke werknemers met 33% gestegen.
We moeten dringend de bakens verzetten.
De 30-urenweek brengt de loopbaan weer in balans.
Het nieuwe voltijds bevordert de gendergelijkheid.
Nu werken heel wat vrouwen noodgedwongen deeltijds; met loonverlies.
Ze betalen die arbeidsduurvermindering cash in termen van loon, carrière en pensioen.
De 30-urenweek met loonbehoud bestrijdt deze loonkloof door werk en gezin structureel in evenwicht te brengen.
Het is geen toeval dat net vrouwenorganisatie FEMMA als eerste in ons land een experiment met de 30-urenweek is gestart.
Wat een schril contrast: werkenden die het begeven onder de tijdsdruk en de werklast, en daarnaast een leger van bijna 400.000 werklozen!
Omdat de 30-urenweek voor veel compenserende aanwervingen zorgt, geven we de lokale jobcreatie een duw in de rug.
Digitalisering, robotisering en stijgende productiviteit maken de 30-urenweek niet alleen mogelijk, maar ook noodzakelijk.
Concreet willen we de wetgeving aanpassen zodat de 30-urenweek met loonbehoud wettelijk mogelijk wordt.
Daarvoor moet onder meer de loonwet van 1996 sneuvelen.
De overheid moet de lijnen uitzetten.
We experimenteren met de 30-urenweek bijvoorbeeld in openbare rusthuizen of in de kinderopvang.
We selecteren deze proefprojecten zorgvuldig, in nauw overleg met het betrokken personeel.
Om de weggevallen uren op te vangen, plannen we compenserende aanwervingen.
We introduceren de 30-urenweek in permanente samenspraak met vakbonden en werknemers.
Door als overheid zelf het voortouw te nemen, tonen we de samenleving en de privésector dat de 30-urenweek geen verre droom is, maar een haalbare realiteit.
We stimuleren bedrijven en sectoren de 30-urenweek in te voeren.
We selecteren 1.000 ondernemingen die de sprong wagen.
Durfbedrijven die kiezen voor de toekomst krijgen financiële ondersteuning en intensieve coaching.
We richten een taskforce op met vakbondsmensen, HR-experts en arbeidsorganisatiedeskundigen om kmo’s te begeleiden naar de 30-urenweek.
TWEE.
WERK OP MENSENMAAT
Werken we om te leven of leven we om te werken?
“Werkgevers zullen werknemers tot 11 uur per dag of 50 uur per week kunnen doen werken.
Ze compenseren dat door kortere werkdagen op een ander moment”, zo legt minister Kris Peeters van CD&V uit.
Het is bitter dat de minister dat uitgerekend vertelde bij de voorstelling van zijn “Wet werkbaar en wendbaar werk”.
Superflexibiliteit in een race die almaar versnelt, het is een trend in heel de Europese Unie.
Kris Peeters vindt dat het arbeidsrecht “werkgevers moet toelaten pieken en dalen in de productie op te vangen.»
Of hoe de mensen zich moeten aanpassen aan de grillen van de markt.
Voor de PVDA dient de economie ten dienste te staan van de samenleving en niet omgekeerd.
Filexibiliteit moet de uitzondering blijven en mag niet de norm zijn.
Wij verzetten ons tegen een 24-uurseconomie, zeven dagen per week, met wisselende uurroosters en onvoorspelbare werkweken.
Om burnout en stress te vermijden en ons sociaal leven te kunnen organiseren zijn vaste werkweken nodig met voorspelbare uurroosters.
Dat is een elementair recht.
We heroveren de greep op onze tijd.
We maken uurroosters leefbaar en voorspelbaar.
Een werkdag telt minimum 3 en maximum 8 werkuren.
Tussen twee arbeidsprestaties garanderen we minstens 14 uur rusttijd.
Uurroosters moeten minstens een maand op voorhand gecommuniceerd worden tenzij daarover andere afspraken met de vakbonden gemaakt worden.
We keren terug naar de algemene regel: overuren zijn in principe te vermijden.
Dat blijft voor ons een basisgegeven.
Overuren maken schaadt de gezondheid, zorgt voor stress en zet het sociale leven onder druk.
En waarom zouden ouderen meer werken terwijl jongeren werk zoeken?
Het stelsel van het Plus Minus Conto, onder andere in de automobielsector, ziet overuren als “normale” arbeidsuren.
Het is een bedenkelijke vorm van superflexibiliteit volgens de fluctuaties in de productie.
Werknemers hebben recht op een vaste werkweek.
Voor ons kunnen overuren alleen op vrijwillige basis.
Verplichting is hier uit den boze.
Elk uur bovenop de normale arbeidstijd beschouwen we als een overuur.
Werknemers krijgen dan 50% extra loon en mogen hun overuren binnen de drie maanden recupereren, op een dag naar keuze.
DRIE.
RECHT OP RUST
We beperken zondagswerk tot sectoren waar het niet anders kan, zoals de horeca, hulpdiensten of rusten verzorgingstehuizen.
We stellen paal en perk aan de ongebreidelde groei van de zondagsopeningen in almaar meer stadskernen die als “toeristische zone” erkend worden.
Het winkelpersoneel heeft recht op zondagsrust.
Nachtwerk schaadt de gezondheid.
In de zorg en in bepaalde economische sectoren zoals de chemie en het staal is nachten zondagswerk noodzakelijk.
Maar elders beperken we het zoveel we kunnen.
Digitale communicatie heeft een positieve impact op efficiëntie, productiviteit en ons sociaal netwerk.
Tegelijk is ze ook een bron van stress en burn-out.
De baas kan misbruik maken van sms, e-mail en sociale media om je onder druk te zetten en de arbeidstijd ongemerkt te verlengen.
Zo komt je recht op rust in het gedrang.
We beschermen daarom het recht op deconnectie.
Gsm’s, smartphones en het internet dienen niet als een kneep om werknemers 24/7 te laten werken.
We nemen het recht op deconnectie op in de wetgeving en geven sancties voor werkgevers die zich daar niet aan houden.
Niemand mag verplicht worden buiten de werkuren werkmails te beantwoorden of bereikbaar te zijn voor de baas.
We voorzien ook communicatievrije periodes.
In die periodes mogen werkgevers geen mails, sms’en of socialemediaberichten naar personeel sturen.
Deze regels gelden ook voor telewerkers.
We gieten het recht op deconnectie in precieze afspraken, verankerd in een collectieve arbeidsovereenkomst en beschermd door de  vakbonden.
VIER.
INZETTEN OP GEZONDHEIDSPREVENTIE
Het werkritme is dikwijls niet meer te harden, werkdruk en werkstress stijgen snel.
Hyperflexibiliteit en precaire arbeid worden de nieuwe norm.
Veel mensen zitten gevangen in ziekmakende “citroenloopbanen”: heel intense, fysiek en mentaal zwaar belastende loopbanen waarin ze als citroenen uitgeperst worden.
Kapitalisme is schadelijk voor de gezondheid.
Alles moet sneller.
Maar velen moeten afhaken.
We beleven een epidemie van burn-outs, vergelijkbaar met de plaag van de stoflongen in de vorige eeuw.
Onderzoek van Securex geeft aan: 62% van de werknemers in ons land kampt met overmatige stress op het werk.
En 17% wordt daadwerkelijk geconfronteerd met burn-out.
Zorgwekkend is ook dat meer en meer jongere werknemers af te rekenen krijgen met psychische problemen.
Pijnlijke of vermoeiende houdingen moeten aannemen, mensen of zware lasten moeten dragen en verplaatsen, repetitieve handen armbewegingen …
Ook als gevolg van de sterke fysieke overbelasting op de werkvloer duiken gezondheidsproblemen op.
Zo zien we een sterke toename van musculoskeletale aandoeningen zoals chronische pijn in de rug, polsen en ellebogen.
Meer en meer mensen zijn gewoon mentaal en/of fysiek op.
De cijfers spreken voor zich.
Ons land heeft de kaap van 400.000 langdurig zieke werknemers gerond.
Dat zijn er 100.000 meer dan vijf jaar geleden en dubbel zoveel als 15 à 20 jaar geleden.
Het zijn mensen die minstens een jaar arbeidsongeschikt zijn en in de invaliditeit terechtkomen.
Ze vormen al 5% van de beroepsbevolking.
De regeringsmaatregelen maken werken nog minder werkbaar.
Zo verhoogde de regering-Michel in 2018 de leeftijd voor landingsbanen van 55 naar 60 jaar.
Nochtans kampt een kwart van de 55-plussers met gezondheidsklachten.
We leggen de eindverantwoordelijkheid voor gezondheid en veiligheid op het werk bij de werkgever.
We zetten daarbij maximaal in op preventie.
We breiden de geldende verplichtingen van de werkgever uit naar alle gezondheidsrisico’s, meer bepaald wat betreft musculoskeletale aandoeningen (chronische rugklachten, tendinitis enzovoort) en stressgerelateerde aandoeningen zoals burn-out.
De werkgever is via een resultaatsverbintenis verplicht maatregelen te treffen, op straffe van sanctie.
We breiden de controles daarover uit.
We erkennen musculoskeletale aandoeningen, stress en burn-out als beroepsziekten.
We voeren een gezondheidstoets in om de impact van veranderingen in het arbeidsproces op de fysieke en mentale gezondheid van de werknemers te meten.
We gaan voor een grondige jaarlijkse gezondheidsaudit die uitmondt in een actieplan met concrete doelstellingen, goedgekeurd door de werknemers.
We geven werknemers reële inspraak in het gezondheidsbeleid van hun bedrijf.
Beslissingen in het Comité voor Preventie en Bescherming op het Werk worden voortaan bij consensus genomen.
We versterken de rol van de vakbonden bij alle beslissingen die impact hebben op de gezondheid en het psychisch welbevinden van werknemers.
We versterken de inspectiediensten voor welzijn en gezondheid op het werk en zorgen ervoor dat ook kleine bedrijven goed gecontroleerd worden.
We zorgen daarbij voor voldoende personeel.
De arbeidsgeneeskunde is vandaag een concurrentiële, commerciële sector geworden.
Bedrijfsarts enwerkgever hebben een contractuele relatie waarbij de werkgever – en niet de werknemer – de klant is.
Dat brengt de missie van de bedrijfsarts – de preventieve en collectieve bescherming van de gezondheid van de werknemers – in het gedrang.
Zo oefent de werkgever vaak druk uit op de bedrijfsarts om langdurig zieke werknemers bij de re-integratiebeoordeling als “definitief ongeschikt” te klasseren, waarop de werkgever de langdurig zieke werknemer op basis van “medische overmacht” kosteloos op straat kan zetten.
We richten daarom een Instituut voor de Arbeidsgeneeskunde op, als een publieke gezondheidsdienst.
Het instituut wordt via een collectief fonds door de werkgevers gefinancierd, met de nodige garanties op onafhankelijkheid van de bedrijfsartsen.
KRAAK DE PRIJS VAN DE MEDICAMENTEN STEM ADEMBENEMEND GEZOND
3.SOLIDARITEIT IS GOED VOOR DE GEZONDHEID
STANDPUNT
De gemeenschap moet instaan voor de gezondheidszorg.
Ze moet daar voldoende financiële middelen voor hebben.
We zetten de markt buitenspel en investeren in een publieke gezondheidszorg van kwaliteit en op mensenmaat.
Gezondheid is geen markt, maar een basisrecht voor iedereen.
We gaan voor de uitbouw van sociale groepspraktijken waar je gratis naar de dokter kan en we versterken hun aanbod met sociaal werkers en psychologen.
Met het kiwimodel kraken we de prijs van geneesmiddelen.
We verlagen ook de prijs voor specialisten en voor een ziekenhuisopname.
WAT WIJ WILLEN
EEN.
ZONDER GELD NAAR DE HUISARTS: EEN SOCIALE EN STERKE EERSTE LIJN
•Tegen 2025 willen we een miljoen Belgen inschrijven in het forfaitair model.
We stimuleren de wijkgezondheidscentra zoals die van Geneeskunde voor het Volk waar mensen zonder te betalen terechtkunnen voor hulp en verzorging.
•Zonder geld naar de huisarts moet kunnen voor iedereen.
Voor alle patiënten voeren we via digitale weg een algemeen derdebetalerssysteem in,
met terugbetaling van het remgeld.
•We werken ook voor andere disciplines die onder de eerste lijn vallen, zoveel mogelijk de financiële drempels weg: voor kinesisten, tandartsen, psychologen en andere disciplines.
•Deze eerste lijn, al deze disciplines samen, geven we een belangrijkere plaats in de geneeskunde.
•We gaan voor de uitrol van huisartsenwachtposten in het hele land.
We continueren hun werking en verbeteren die nog.
TWEE.
GEEN TWEE SNELHEDEN IN ONZE ZIEKENHUIZEN
•We verlagen de financiële drempels in de ziekenhuizen.
De ereloonsupplementen in éénpersoonskamers schaffen we af.
Alle artsen volgen de afgesproken tarieven.
Zo garanderen we dezelfde zorg voor iedereen.
•We betalen alle specialisten een vast inkomen, zoals nu al gebeurt voor universiteitsprofessoren.
Hen per prestatie betalen wordt verleden tijd.
•We maken werk van de hervorming van onze ziekenhuizen.
Het aanbod laten we meer centraal plannen zodat de concurrentie tussen de grote ziekenhuismastodonten plaatsmaakt voor meer samenwerking.
•We hebben er aandacht voor dat er voldoende lokale ziekenhuizen blijven voor de basisziekenhuiszorg.
•Met de hervorming van de specialistenlonen maken we geld vrij voor de ziekenhuizen.
Dat geld gebruiken we eerst en vooral voor meer personeel en betere werkvoorwaarden.
•We schaffen de contingentering, die het artsenaantal beperkt, af.
De numerus clausus verdwijnt.
We hebben meer mensen nodig voor de zorg.
DRIE.
GENEESMIDDELEN ZIJN GEEN LUXE
•We voeren het kiwimodel in, een systeem van openbare aanbesteding uit Nieuw-Zeeland.
Zo verlagen we drastisch de prijs van geneesmiddelen.
•We willen transparantie bij de aanvragen tot terugbetaling voor nieuwe innovatieve geneesmiddelen.
Indien nodig gebruiken we dwanglicenties wanneer firma’s onredelijke prijzen vragen.
•We promoten het verantwoord gebruik van medicijnen zowel bij patiënten als bij artsen.
We promoten initiatieven naar het voorbeeld van de Onafhankelijke Artsenbezoekers van de vzw Farmaka.
•Beugels en hoorapparaten maken we goedkoper.
Met een openbare aanbesteding kunnen we hun prijs met de helft verlagen.
VIER.
PRIORITEIT VOOR EEN GEZONDE GEEST
•Met een brede sensibilisatie breken we het taboe rond psychische problemen.
•We investeren in personeel voor de geestelijke gezondheidszorg.
Praten werkt meestal beter dan pillen slikken.
•We betalen de behandeling bij een psycholoog volledig terug voor alle leeftijden, voor alle aandoeningen en voor alle sessies die een psycholoog nodig acht.
•We gaan voor een brede groep eerstelijnspsychologen en versterken de Centra voor Geestelijke Gezondheidszorg (CGG) voor een betere toegang tot gespecialiseerde therapie in de tweede lijn.
•Voor mensen met ernstige psychiatrische problemen zetten we prioritair in op een uitbreiding van de mobiele teams, zowel voor crisissituaties als voor nazorg en chronische zorg.
VIJF.
GEEN WINST IN DE ZORG, MAAR SOLIDARITEIT
•Wij gaan voor een groeinorm die overeenkomt met de noden: jaarlijks 2,2%, zoals voorgesteld door het Planbureau.
•We schroeven de hospitalisatieverzekeringen terug.
De premies moeten omlaag.
•We behouden de rol van de ziekenfondsen in onze zorg.
•We herzien de financiering van de Vlaamse Zorgverzekering en van de Assurance Autonomie in Wallonië (waarvoor iedereen hetzelfde bedrag betaalt ongeacht het inkomen).
De zorg die daarmee betaald wordt, nemen we op in de sociale zekerheid.
ZES.
VOORKOMEN IS BETER DAN GENEZEN
•We verhogen de financiering van preventie.
We trekken het budget op naar 3% van het nationale budget voor gezondheidszorg.
Een kwart van deze preventie richt zich naar kinderen.
•We investeren in efficiënte wetenschappelijke methodes.
Zo werken we met community oriented care (preventieprojecten van onderuit) met speciale aandacht voor kansengroepen.
•We bestrijden obesitas en zetten in op gezonde voeding en op voldoende beweging voor iedereen.
Te beginnen bij de scholen met gratis gezonde maaltijden en fruit.
VISIE
Iedereen heeft het recht zo gezond mogelijk te leven.
Daar heb je een overheid voor nodig die er een prioriteit van maakt.
Het neoliberalisme echter wil dat de overheid zich terugtrekt en plaatsmaakt voor de privé.
Maar marktwerking kan niet leiden tot gelijke kansen in de zorg.
Integendeel.
In een markt krijg je een tweedeling, met betere of snellere zorg voor wie meer kan betalen.
Onze geneeskunde is een prestatiegeneeskunde: hulpverleners worden betaald per prestatie.
Met zo’n vertrekpunt draait alles vooral rond het behandelen van ziektes in plaats van het bevorderen van de gezondheid.
Niet het geld, maar de patiënt en zijn gezondheid dienen voor ons centraal te staan.
De liberale minister Maggie De Block bespaarde op de zorg ten koste van toegankelijkheid en kwaliteit.
Gevolg: langere wachtlijsten, minder dienstverlening, hogere facturen.
Onderzoek wijst uit dat tweederde van de Belgen zich zorgen maken: “Misschien zal ik de zorg niet kunnen betalen als ik ziek valt of ouder wordt.
” Bij de winsten van de farmaceutische industrie en bij de inkomens van bepaalde specialisten kan er geld vrijgemaakt worden voor een betere gezondheidszorg.
EEN.
ZONDER GELD NAAR DE HUISARTS: EEN SOCIALE EN STERKE EERSTE LIJN
Al 45 jaar kunnen patiënten zonder te betalen terecht bij de groepspraktijken van Geneeskunde voor het Volk.
Dat is niet niks: de huisarts is het eerste aanspreekpunt bij een gezondheidsprobleem, daar zijn financiële drempels nefast.
Helaas denkt minister De Block daar anders over.
Eind 2016 voerde ze een moratorium in voor de oprichting van nieuwe forfaitaire praktijken zoals de wijkgezondheidscentra en de groepspraktijken van Geneeskunde voor het Volk.
Die forfaitaire praktijken krijgen hun middelen rechtstreeks van de ziekteverzekering, dus zonder kosten voor de patiënt.
De minister vond dat het budget voor zulke praktijken te sterk stijgt.
Dat is nochtans zo logisch als wat, want ze zijn zo populair dat hun aantal en het aantal ingeschreven patiënten fors stijgen.
Voor de medewerkers en de patiënten in de forfait was deze stop van De Block een aanval op hun model van sociale geneeskunde.
Het forfaitstelsel is het toekomstmodel.
De wijkgezondheidscentra bieden een betere toegankelijkheid en een cluster van verschillende disciplines waardoor samenwerken gemakkelijker wordt.
Deze centra scoren ook beter voor preventie en voor doorverwijzing naar een specialist, zo wijzen studies uit.
Wij willen het ontradende beleid omkeren: tegen 2025 willen we met de centra 1 miljoen mensen bereiken.
Ook de overige 10,5 miljoen Belgen moeten zonder financiële drempels naar hun dokter kunnen gaan.
In de helft van de EU-lidstaten is de huisarts gratis voor de patiënt.
Dat willen wij ook in België.
Daarvoor veralgemenen we het derdebetalerssysteem.
Digitaal kunnen we dat vlot bruikbaar maken voor de artsen en ook voor andere disciplines in de eerste lijn zoals kinesisten en tandartsen.
Het zijn grote plannen voor de eerste lijn.
Maar ze zijn nodig.
De eerste lijn is de basis van de hele gezondheidszorg.
Als die niet goed werkt of niet goed toegankelijk is, zit de toestroom naar de gespecialiseerde zorg scheef.
Het aandeel van de eerste lijn in het budget van de gezondheidszorg is minder dan 5%.
Dat aandeel is veel te klein.
TWEE.
GEEN TWEE SNELHEDEN IN ONZE ZIEKENHUIZEN
Je zou tegenwoordig twee keer nadenken voor je je laat opnemen in een ziekenhuis.
Ziek zijn is niet leuk, maar de factuur achteraf is vaak ook geen lachertje.
Zo swingen de kosten van de supplementen in eenpersoonskamers de pan uit.
Om dat te kunnen betalen, nemen mensen een hospitalisatieverzekering.
In 2014 hadden 9 miljoen Belgen al zo’n verzekering.
Maar als de facturen stijgen, gaan ook de verzekeringspremies omhoog.
Een derde van de ziekenhuizen zit vandaag in het rood.
Met de supplementen in eenpersoonskamers wordt dat tekort in het budget opgevangen.
Het is een bedenkelijke regeling die zorgt voor het onbehaaglijke gevoel van een tweesnelhedengeneeskunde.
Waarom moet je meer betalen voor een arts als je een duurdere kamer neemt?
Gaan de artsen dan beter hun best doen?
Bij de hervorming van de ziekenhuisfinanciering zal ook een hartig woordje gesproken moeten worden over de onredelijk hoge lonen van sommige specialisten.
Nierspecialisten, radiologen, klinisch biologen… ze verdienen volgens de studie van het Federaal Kenniscentrum KCE uit 2012 – de enige studie die een licht werpt op de verdiensten van specialisten in dit land, zo’n goed bewaard geheim is het –, meer dan 250.000 euro bruto.
Te veel.
Wij stellen voor alle specialisten een vast salaris te betalen.
Dat is nu al het geval voor professoren in universitaire ziekenhuizen.
Dat voorstel kan een einde maken aan de prestatitis: door artsen per prestatie te betalen, wordt overconsumptie gestimuleerd.
Dat is zo voor knie-operaties, maagonderzoeken of CT-scans bijvoorbeeld.
Met een vast salaris zal de arts zich kunnen concentreren op wat goed is voor de patiënt.
Uiteindelijk is dat wat de meeste artsen vooral willen.
Maar met hun financiering van vandaag spelen financiële bekommernissen voortdurend mee.
Neem die weg en je creëert veel meer ruimte en energie voor zorg.
De zo vrijgekomen middelen kunnen gaan naar waar het in de ziekenhuizen erg fout loopt: naar de personeelsbezetting.
Werklast en onderbezetting zijn op veel diensten een ernstig probleem.
In België zijn er 11 bedden per verpleegkundige, in Europa is dat slechts 8 bedden.
Vier op de tien verpleegkundigen geven aan dat ze, als ze het konden overdoen, voor een ander beroep zouden kiezen.
Dat is een verontrustend cijfer.
Het is ook wat de patiënt voelt.
Er is geen tijd voor verzorging of uitleg, alles moet snel snel gaan.
Wij willen dat veranderen.
DRIE.
GENEESMIDDELEN ZIJN GEEN LUXE
Wie ziek is, heeft er veel voor over om te genezen.
Daar maakt de farmaceutische industrie misbruik van.
Ze legt de prijs van geneesmiddelen veel hoger dan wat het werkelijk kost om die medicijnen te ontwikkelen en te produceren.
Het loopt zo de spuigaten uit dat patiënten een behandeling niet kunnen betalen.
Het stelt ook de sociale zekerheid voor grote problemen om dat allemaal terug te betalen.
Er bestaat een alternatief: het kiwimodel, naar het geneesmiddelenbeleid in Nieuw-Zeeland.
De PVDAvolksvertegenwoordigers dienden daar in 2017 een juridisch uitgewerkt wetsvoorstel voor in.
In het kiwimodel neemt de overheid de touwtjes in handen: een commissie van onafhankelijke experts kiest op basis van wetenschappelijke studies de beste geneesmiddelen en vervolgens wordt voor de geselecteerde geneesmiddelen een openbare aanbesteding uitgeschreven.
Zo wordt de beste prijs bedongen.
Die aanpak staat haaks op het huidige systeem waar de terugbetaling van nieuwe geneesmiddelen afhangt van wat de farma-industrie beslist op de markt te brengen.
De prijsdalingen in Nieuw-Zeeland waren spectaculair.
Er worden veel nieuwe medicijnen ontwikkeld.
Daardoor stijgt het budget voor geneesmiddelen.
Om het geheel beheersbaar te houden, moet de overheid ook op dit vlak de controle in handen hebben.
Maar weer gebeurt het omgekeerde.
In 2015 sloot minister Maggie De Block een funest Toekomstpact met de farmaindustrie.
In ruil voor een kleine prijsdaling van al leverbare geneesmiddelen beloofde de minister de terugbetaling te versnellen voor veel nieuwe medicijnen die eraan kwamen.
Daarmee gaf ze de farmaceutische bedrijven een vrijgeleide om de prijs te vragen die ze willen.
Geheime prijsafspraken waarbij de bedrijven in ruil voor een snelle terugbetaling een klein deeltje van hun prijs laten zakken, was vroeger een uitzonderingsmaatregel: het artikel 81.
Maar de voorbije drie jaar is artikel 81 al gebruikt voor tientallen gevallen.
Het zou over de periode 2015-2018 gaan over een totaal bedrag van 2,88 miljard euro.
“Er is geen alternatief”, reageerde de minister, want zonder artikel 81 zouden veel patiënten een betere behandeling met nieuwe geneesmiddelen moeten missen.
Maar dat hoeft helemaal niet zo te zijn.
Volksgezondheid gaat voor op patenten.
Daarom laat het internationale recht het gebruik van dwanglicenties toe.
Een generische fabrikant kan dan het geneesmiddel maken voor een fractie van de geldende prijs.
Dat is het geval voor sofusbuvir, een nieuw middel tegen hepatitis C.
De prijs in België voor drie maanden behandeling is 45.000 euro, terwijl het middel in India via een licentie voor 300 euro verkocht wordt.
Die dieverij moet stoppen!
Jean-François is 27 jaar.
Hij heeft CTX, een zeldzame hersenziekte.
Zonder behandeling leidt de ziekte tot dementie en verlamming, en uiteindelijk de dood.
Het Italiaanse farmabedrijf Leadiant heeft het monopolie voor de behandeling binnengehaald.
En meteen verhoogde Leadiant de prijs van 38 euro naar 12.500 euro per maand.
Totaal onbetaalbaar!
Op kap van mensen met een ziekte, op kap van de sociale zekerheid.
Met een dwanglicentie kan dit farma-banditisme gestopt worden.
Naar het voorbeeld van Nieuw-Zeeland kan ook een deel van de opbrengst van het kiwimodel gebruikt worden om meer te informeren over geneesmiddelen.
Zo was er de vzw Farmaka, een onafhankelijk centrum dat het verantwoord gebruik van geneesmiddelen promootte, onder andere met het project Onafhankelijke Artsenbezoekers en met publicaties.
Farmaka was een doorn in het oog van de farma-industrie.
In 2017 moest het centrum zijn 28 medewerkers ontslaan als gevolg van besparingen van minister De Block.
Onderwijl geeft de farma-industrie jaarlijks een half miljard euro uit alleen al om het voorschrijfgedrag van artsen te beïnvloeden.
Of hoe de industrie de informatie controleert.
VIER.
PRIORITEIT VOOR EEN GEZONDE GEEST
Je gezond voelen is ook goed in je vel zitten.
Psychologische moeilijkheden veroveren hand over hand terrein.
Filexibiliteit, werkstress, verruwing, onzekerheid… Mensen voelen zich waardeloos en angstig.
Iedereen wordt op zichzelf geworpen.
De competitie en wedijver kraaien victorie;
succes is de maatstaf.
En wie mislukt?
“Eigen schuld dikke bult.“
De cijfers liegen er niet om.
Het percentage vrouwen (van 15 jaar en ouder) dat kampt met depressieve gevoelens, is sinds 2008 gestegen van 13 naar 18%.
En bij slaapproblemen steeg dat van 24 naar 33%.
Toch zoekt vandaag slechts een derde van hen professionele hulp.
Door het taboe zetten veel mensen pas laat de stap naar hulpverlening.
Daarnaast is ook de toegankelijkheid een ramp.
Voor bijna de helft van de mensen met psychische moeilijkheden is het kostenplaatje zo hoog dat ze geen hulp zoeken of die hulp uitstellen.
Ze nemen dan maar hun toevlucht tot medicatie.
Een op de acht Belgen gebruikt slaapen kalmeerpillen.
Ons land is daarmee een wereldkoploper.
Een consultatie bij een privé psycholoog kost al gauw 50 tot 75 euro.
Voor veel mensen is dat te duur.
In de Centra Geestelijke Gezondheidszorg (CGG) is de prijs lager maar zijn de wachttijden lang.
Wie in 2016 een ernstig psychisch-psychiatrisch probleem had, moest 45,6 dagen wachten op een eerste intakegesprek.
De drempels naar de geestelijke gezondheidszorg moeten weg, met een degelijk terugbetalingssysteem voor psychologen.
Minister De Block kwam opscheppen dat zij daarvoor zou zorgen.
Iedereen vroeg zich af: “Toch niet met haar minibudget van amper 22,5 miljoen euro?“
Later bleek wat haar zogenaamde terugbetaling inhield: terugbetaling enkel voor mensen tussen 18 en 65 jaar, enkel voor welbepaalde aandoeningen, en enkel voor acht beurten.
Wij willen met een deel van de opbrengst van het kiwimodel de volledige terugbetaling voor alle patiënten financieren: voor alle leeftijden, voor alle aandoeningen en voor alle sessies.
Dat is een maatregel die zich op termijn terugverdient want minder mensen gaan nog medicatie nodig hebben.
Meer praten en minder pillen slikken zou veel mensen vooruithelpen.
VIJF.
GEEN WINST IN DE ZORG, MAAR SOLIDARITEIT
De besparingen hollen de solidariteit uit waarmee de financiering van onze gezondheidszorg is opgebouwd.
Vandaag betaalt de patiënt al een vierde van alle uitgaven uit eigen zak.
Hospitalisatieverzekeringen nemen een te grote plaats in.
Wij schaffen de supplementen af, betalen hooren andere medische apparaten terug en beteugelen op die manier de privéverzekeringen.
We weten naar waar een financiering via privéverzekeraars leidt.
We hoeven maar naar Nederland te kijken.
Wat een verschil met onze ziekenfondsen en onze sociale zekerheid!
In onze sociale zekerheid betaal je meer naarmate je meer verdient.
De sterkste schouders dragen de zwaarste lasten.
Niet zo bij je privéverzekeraar.
Die bepaalt de hoogte van je premie op basis van leeftijd en gezondheidstoestand.
Zieken en ouderen moeten meer betalen.
Of komen niet meer in aanmerking en moeten tevreden zijn met een verzekering die minder dekt.
De privéverzekeraars duiken in de gaten die de besparingen de afgelopen jaren geslagen hebben.
De regeringen van Di Rupo en Michel verlaagden de vastgelegde groeinorm voor de gezondheidszorg van 4,5% naar eerst 3% en nu 1,5%.
Nochtans weet de regering ook dat de gezondheidszorg volgens het Planbureau jaarlijks met 2,2% moet kunnen groeien om tegemoet te komen aan de stijgende noden.
Het is in de gezondheidszorg zoals bij het openbaar vervoer: door onderfinanciering gaat de kwaliteit achteruit en dan … komen de liberalen roepen dat alles beter zou zijn met privébeheer.
Die vicieuze cirkel van besparingen en commercialisering legt de Europese Unie op aan de lidstaten.
Ook in België hebben we de ervaring van wat het gevolg is als zulke privébedrijven ziekenhuizen mogen beheren.
Een consortium met onder andere Sodexo kreeg van de regering-Di Rupo de toestemming in Gent een nieuw forensisch psychiatrisch centrum te openen.
Een paar jaar na de opstart sloeg de zorginspectie alarm: de personeelsbezetting was zo laag dat er niet altijd een verpleegkundige aanwezig was op elke afdeling.
Er waren therapeutische assistenten aangenomen zonder het juiste diploma.
Sommigen waren in een vorig leven buitenwipper (!) of ober geweest.
Is dat de zorg waar we naartoe willen?
Door de zorg voldoende te financieren roepen we de commercialisering een halt toe.
Als het Planbureau inschat dat een groeinorm van 2,2% nodig is, dan moeten we die 2,2% ook mogelijk maken.
Is het niet vanzelfsprekend dat we als samenleving ervoor kiezen een deel van onze economische groei te besteden aan betere zorg?
ZES.
VOORKOMEN IS BETER DAN GENEZEN
De werkomstandigheden, het milieu, de woning ... ze zijn allemaal bepalend voor onze gezondheid.
Gezondheid is geen zaak van artsen alleen, maar van alle beleidsdomeinen, van heel de maatschappij.
Nu ziet het beleid preventie als een te besparen kostenpost.
Maar elke euro die een maatschappij in preventie investeert, verdient zich in veelvoud terug.
Achter de grote gezondheidsproblemen van overgewicht en rookverslaving schuilt een industrie.
Dagelijks worden we overspoeld door reclame voor ongezonde voeding.
De gezonde “boodschappen van algemeen nut” van de overheid, kunnen daar niet tegenop.
Wij willen de rollen omkeren.
Het geld dat de tabaksindustrie in lobbywerk investeert, willen wij gebruiken om mensen zoveel mogelijk aan te sporen de sigaret te laten.
Alle rookstop-programma’s maken we daarbij gratis.
Preventie moet de consument inspireren en motiveren, niet beschuldigen of bestraffen zoals de suikertaks van minister De Block dat doet.
Deze taks zal het consumptiepatroon niet veranderen, ze moet het gat in de begroting dichten.
Wij willen niet alleen naar de consumptie kijken, maar ook naar de productie.
Het overmatig gebruik van suiker, vet en zout in producten moet verboden worden.
We willen scholen gratis gezonde maaltijden en tussendoortjes laten aanbieden.
KOM OP VOOR JE PENSIOEN STEM SUPER SOLIDAIR
4.RECHT OP PENSIOEN
STANDPUNT
Iedereen heeft recht op rust en vrijheid na een leven van intense arbeid.
Dat is een kwestie van maatschappelijke vooruitgang en eerlijke verdeling.
De regering-Di Rupo en de regering-Michel hebben beslist ons langer te doen werken voor minder pensioen.
Wij willen een ommezwaai, een eerlijk pensioen voor iedereen.
We verhogen de pensioenen tot minimum 1.500 euro netto en verlagen de wettelijke pensioenleeftijd weer naar 65 jaar.
WAT WIJ WILLEN
EEN.
VOLWAARDIG PENSIOEN OP 65 JAAR
•We brengen de wettelijke pensioenleeftijd terug naar 65 jaar.
Werken tot 67 is onrechtvaardig en onhaalbaar.
•We maken het vervroegd pensioen weer mogelijk vanaf 60 jaar.
•We installeren weer landingsbanen voor 55-plussers zodat werken ook voor oudere werknemers werkbaar blijft.
•Voor wie vroeg begon te werken in een zwaar beroep behouden we het brugpensioen op 58 jaar.
TWEE.
VERSTERK HET WETTELIJK PENSIOEN
•We trekken het wettelijk pensioen voor werknemers en zelfstandigen op naar 75% van het gemiddeld loon of beroepsinkomen.
•We trekken het minimumpensioen op naar 1.500 euro netto per persoon.
Wie een leven lang gewerkt heeft, heeft recht op een menswaardig inkomen.
•We beperken het maximumpensioen tot 3.000 euro netto per maand, zijnde twee keer het minimumpensioen.
Ministers en parlementairen bouwen op een of twee mandaten bijna evenveel pensioen op als gewone werknemers na een heel mensenleven.
Zulke privileges maken we ongedaan.
•We garanderen een goed pensioen voor jong en oud, geen laag “basispensioen” dat mensen verplicht bovenop nog dure, onzekere en complexe privéverzekeringen af te sluiten.
DRIE.
WERK DE GENDERPENSIOENKLOOF WEG
•Meer dan de helft van de vrouwen heeft geen 1.000 euro pensioen per maand.
We versterken de pensioenrechten van vrouwen en werken de ongelijkheid weg.
•We brengen een volledige loopbaan voor vrouwen terug naar 40 jaar.
Daardoor telt elk jaar een beetje meer mee voor de opbouw van het wettelijk pensioen.
•We herstellen tijdskrediet en loopbaanonderbreking als volledig gelijkgestelde periodes voor de pensioenopbouw.
•We zetten stappen in de richting van een 30-urenweek.
Zo maken we de combinatie tussen arbeid en gezin beter haalbaar.
VIER.
ONS PENSIOEN IS EEN RECHT, GEEN TOMBOLA
•We behouden een pensioensysteem waarbij je vaste rechten opbouwt voor elk gewerkt jaar, geen puntensysteem dat onze pensioenen automatisch koppelt aan de levensverwachting en de begroting, waardoor iedereen langer moet werken voor minder pensioen.
•We installeren een rechtvaardige financiering, die onze sociale zekerheid versterkt in plaats van ze af te breken.
VISIE
EEN.
VOLWAARDIG PENSIOEN OP 65 JAAR
“We hebben niets opgelost door de pensioenleeftijd op te trekken naar 67 jaar.
We hebben geen werkbaar werk geschapen voor ouderen, geen extra jobs gecreëerd voor jongeren en mensen niet gezonder gemaakt.
Het was op de keper beschouwd een simplistische maatregel die heel veel mensen in de miserie heeft gestort”.
Aan het woord is de Canadese premier Justin Trudeau, een volbloed liberaal.
Ook Canada had de pensioenleeftijd verhoogd naar 67 jaar.
De nieuwe regering van Trudeau heeft ze, onder zware druk van heel de samenleving, terug naar 65 jaar gebracht.
Bij de verkiezingen in 2014 beloofden alle partijen uitdrukkelijk dat ze de pensioenleeftijd zouden handhaven op 65 jaar.
“Er komt geen verhoging van de wettelijke pensioenleeftijd”, zo stond in alle partijprogramma’s te lezen.
Kiezersbedrog, zo bleek achteraf.
Drie weken nadat de regering-Michel het levenslicht zag, trok een mensenzee van 120.000 verontwaardigde burgers door de straten van Brussel.
De publieke opinie keerde zich tegen de regering.
Het ongenoegen over het kiezersbedrog is blijven bestaan, ook vandaag nog.
De sociale beweging is zich blijven verzetten.
Volksvertegenwoordiger Raoul Hedebouw van de PVDA verzette zich vijf jaar in het parlement tegen de ondemocratische verhoging van de pensioenleeftijd tot 67 jaar.
Dezelfde politici die ons verplichten te werken tot 67, konden zelf nog altijd met pensioen gaan vanaf 55 jaar.
En na een of twee mandaten in het Parlement hebben zij al evenveel pensioen opgebouwd als een gewone werknemer in een heel leven.
Die privileges voor de politieke elite vinden wij onaanvaardbaar.
“Slechts een op de tien mensen zal effectief moeten werken tot 67 jaar”, zei liberaal Pensioenminister Daniel Bacquelaine na de grote betoging in Brussel eind 2014.
Slechts een op de tien?
De regering-Michel heeft de afgelopen jaren alle mogelijkheden om vroeger met pensioen te gaan afgebouwd:
•Het vervroegd pensioen trok de regering op naar 63 jaar.
Maar wie geen 42 jaar gewerkt heeft, mag niet stoppen op 63 jaar.
Een drama voor vrouwen, van wie drie op de vier niet aan 42 gewerkte jaren geraken, omdat vrouwen nog altijd meer zorg-, opvoedingsen huishoudtaken op zich nemen.
•De regering maakte de bruggepensioneerden (SWT’ers) beschikbaar voor de arbeidsmarkt.
Word je ontslagen met brugpensioen, dan kan je enkele weken later opnieuw opgeroepen worden te gaan werken voor een lager loon op 60 km van huis.
•Wie een zwaar beroep uitoefent, is helemaal de sigaar.
De regering beloofde een speciale regeling, maar die kwam er niet.
Ook mensen met een zwaar beroep moeten nu minstens 42 jaar werken om ten vroegste op 63 met pensioen te mogen gaan.
Wie geen 42 jaar gewerkt heeft – de realiteit voor heel wat poetsvrouwen, verpleegsters, verzorgsters in kindercrèches en zoveel andere mannen en vrouwen – moet nu doordoen tot 64, 65, 66 of 67 jaar.
Op 67 jaar is elk beroep te zwaar.
Het is geen toeval dat de pensioenleeftijd van oudsher tussen 60 en 65 jaar ligt.
Op die leeftijd hebben de meeste mensen niet meer de kracht om te functioneren zoals vroeger.
40% van de 60-jarigen heeft gezondheidsproblemen.
10% is dan al overleden, ook vandaag nog.
Onderzoek wijst uit: een minister, een eurocommissaris, een bankier of een kaderlid leven gemiddeld tien jaar langer dan een bouwvakker, een poetsvrouw, een interimarbeider, een verpleegkundige, kortom werknemers die zwaar werk verrichten.
Voor de levensverwachting in goede gezondheid loopt dat verschil zelfs op tot twintig jaar.
Vroeger werden de verschillen inzake levensverwachting kleiner, vandaag groeien ze opnieuw omdat de levensverwachting bovenaan de sociale ladder stijgt terwijl ze onderaan daalt.
Wie een zwaar beroep heeft, is sneller versleten of opgewerkt.
Maar werkgevers en rechtse partijvoorzitters willen dat niet zien.
Volgens hen “zijn er geen zware beroepen, alleen zwakke lichamen”.
Iedereen heeft recht op rust en vrijheid in de herfst van zijn leven.
Dat is geen “privilege”, maar een mensenrecht.
Wie minder lang leeft of minder lang in goede gezondheid verkeert, heeft het recht vroeger met pen-sioen te gaan.
Maar de regering-Michel wijst dat recht af.
Ze bouwt het vervroegd pensioen af, ze schaft het brugpensioen (SWT) af en weigert veel zware beroepen als zwaar te erkennen.
De eerste grote stap werd gezet in 2005 met het Generatiepact van de ministers Bruno Tobback en Frank Vandenbroucke.
Vervolgens zette de regering-Di Rupo in 2012 het mes in het vervroegd pensioen en de gelijkgestelde periodes.
De regering-Michel heeft vanaf 2014 de wettelijke pensioenleeftijd verhoogd, het vervroegd pensioen verder afgebroken en de brugpensioenen bijna volledig afgeschaft door de leeftijd op te trekken naar 60 jaar en de beschikbaarheid in te voeren.
Ze heeft tot slot, spijts alle beloftes rond werkbaar werk, ook de landingsbanen vanaf 55 jaar afgeschaft om ze pas toe te laten vanaf 60 jaar.
Zo wordt het recht op rust en vrijheid aan het einde van het leven terug een privilege voor ministers, parlementairen en CEO’s, kortom voor mensen die zich alles kunnen permitteren.
Wij willen geen privileges, maar we willen wel een rechtvaardig pensioensysteem.
En daarom voeren wij de leeftijden 65-60-55 terug in:
•We brengen de wettelijke pensioenleeftijd terug naar 65 jaar.
•We maken het vervroegd pensioen weer mogelijk vanaf 60 jaar, na een loopbaan van 40 jaar.
•We installeren opnieuw landingsbanen voor 55-plussers, zodat werken ook voor oudere werknemers werkbaar blijft.
•Voor wie vroeg begon te werken in een zwaar beroep behouden we het brugpensioen op 58 jaar.
TWEE.
VERSTERK HET WETTELIJK PENSIOEN
“Niemand gaat pensioen verliezen. Niemand! ” Dat zei OpenVld-voorzitster Gwendolyn Rutten eind 2017.
Als we vandaag de balans opmaken, dan zien we dat de regering-Michel diep in onze pensioenen sneed:
•Afschafng van de pensioenbonus: 180 euro minder pensioen per maand voor wie doorwerkt tot 65 jaar.
•Loopbaanonderbreking en bepaalde vormen van tijdskrediet tellen niet meer mee voor je pensioen: 50 euro minder per maand.
•Minder pensioen voor bruggepensioneerden (SWT’ers) die op vroege leeftijd zijn beginnen te werken: tot 140 euro pensioen kwijt per maand.
•Minder pensioen voor werknemers die met brugpensioen gaan na een lange loopbaan, voor mensen onder de 50 jaar die werkloos worden, voor ambtenaren, voor wie nu al met pensioen is (stijging van de belastingen op pensioenen).
De pensioenleeftijd verhogen en de uitkeringen afbouwen: het is de algemene trend in Europa, een race naar de bodem.
De eerste, wettelijke pijler wordt afgebroken met de belofte van een sterkere (private) tweede en derde pijler.
Volgens de Europese Commissie zal het wettelijk pensioen in vergelijking met het gemiddelde loon verder dalen van 44% in 2013 naar 34,9% 2060.
Dat is een vijfde minder.
De Belgische vooruitzichten zijn al even belabberd.
Door alle pensioenmaatregelen van de regering-Michel zullen in 2060 de gepensioneerden een kwart minder pensioen hebben dan vandaag in verhouding tot het bnp.
Met andere woorden: het aantal gepensioneerden groeit, maar van de taart die wij allemaal samen bakken zal het deel dat naar de pensioenen gaat, veel minder snel groeien dan de taart zelf.
“Wie een goed pensioen wil, moet zelf zijn verantwoordelijkheid opnemen,” zegt Pensioenminister Bacquelaine.
De pensioenspecialist Jan Spooren van de N-VA vult hem aan: “Wie een eigen huis heeft en wat spaargeld, moet van een pensioen van 1.100 euro kunnen leven. ” Gemakkelijk gezegd, als je zelf als minister 10.000 euro per maand verdient!
De private pensioenen zijn de pensioenen van de ongelijkheid.
De helft van alle uitbetaalde bedrijfspensioenen in België gaat naar 5% van de werknemers.
De topman of -vrouw van een beursgenoteerd bedrijf krijgt gemiddeld een mooie pensioenpremie van 320.000 euro per jaar.
Die CEO’s bouwen met allerlei fiscale voordelen een privaat pensioen op dat 100 keer hoger ligt dan dat van gewone werknemers.
Zo groeit de pensioenkloof uit tot een gapende diepte.
Private verzekeraars en banken steken daarbij een belangrijk deel van onze pensioenspaarcentjes in hun zakken.
Ze doen dat door tal van kosten aan te rekenen.
Tot 20% van het ingelegde kapitaal ben je daaraan kwijt.
De wettelijke eerste pijler is veel goedkoper.
Zij is ook veel veiliger.
Tijdens de laatste crisis zijn duizenden pensioenfondsen over kop gegaan.
Ook in ons land is APRA Leven, een private verzekeraar, in de crisis gebleven.
Duizenden werknemers zagen hun pensioencentjes in rook opgaan.
Na een leven lang werken, moet je recht hebben op een goed pensioen.
Een goed pensioen, geen “basispensioen” zoals Groen voorstelt.
Dat is een kwestie van rechtvaardigheid, respect en efficiëntie.
De wettelijke pensioenen kosten minder en beschermen ons beter tegen verlies en waardevermindering.
Maar in België zijn ze veel te laag.
Wij willen een geleidelijke verhoging door volgende maatregelen stap voor stap in te voeren.
•Vandaag krijgen werknemers en zelfstandigen als pensioen slechts 60% van hun gemiddeld loon of beroepsinkomen.
Wie minder dan 45 jaar gewerkt heeft, krijgt minder dan 60% van zijn of haar gemiddeld loon.
Daarom trekken wij het wettelijk pensioen voor werknemers en kleine zelfstandigen op naar 75% van hun gemiddeld loon of beroepsinkomen.
•Daarnaast trekken we het minimumpensioen op naar 1.500 euro netto per maand om menswaardig te kunnen leven.
•We beperken het maximumpensioen tot 3.000 euro netto per maand, zijnde twee keer het minimumpensioen.
Ministers, parlementairen, gouverneurs, de hoogste magistraten en diplomaten moeten inbinden, werknemers en kleine zelfstandigen krijgen meer.
•We trekken het loonplafond voor de berekening van het wettelijk pensioen van werknemers op naar 75.000 euro per jaar, in plaats van de 55.000 euro van vandaag.
Daardoor kunnen werknemers met een hoger inkomen ook hogere pensioenrechten opbouwen binnen de wettelijke eerste pijler.
DRIE.
WERK DE GENDERPENSIOENKLOOF WEG
Vrouwen worden voor wat ze in hun leven presteerden met een kluitje in het riet gestuurd: wanneer zij met pensioen gaan hebben ze gemiddeld 34% minder dan mannen.
Een kwart van de vrouwen in ons land heeft geen 750 euro pensioen per maand.
Meer dan de helft van de vrouwen heeft geen 1.000 euro pensioen per maand.
Vrouwen werken veel deeltijds: 44% is dat bij ons.
Niet omdat ze dat per se willen of ervoor kiezen.
Ons land telt 162.000 onvrijwillig deeltijdsen en dat cijfer is vrouwelijk.
Deeltijds werken is dikwijls de enige mogelijkheid om gezin en arbeid te combineren, zeker als tegelijk de “prijs” van een voltijdse baan door de kosten voor de kinderopvang te hoog is.
Vrouwen onderbreken hun loopbaan ook veel vaker, bijvoorbeeld voor zorgen opvoedingstaken.
Zeven op de tien vrouwen nemen ouderschapsof zorgverlof, tegenover drie op de tien mannelijke collega’s.
Door die onderbrekingen bouwen vrouwen een loopbaan op die korter is dan bij de mannen: negen op de tien vrouwen halen niet het aantal vereiste loopbaanjaren, inclusief de gelijkgestelde periodes, voor een volledig pensioen.
Dat betalen ze dan cash met een lager pensioen.
Vroeger was een volledige pensioenloopbaan voor vrouwen gelijk aan 40 jaar.
Elk jaar telde daardoor een beetje meer mee.
De regering-Dehaene heeft dat verhoogd naar 45 jaar, zonder ook maar iets te veranderen aan de ongelijkheden op de arbeidsmarkt, de kosten voor kindercrèches of de zorglasten voor familieleden van oudere medeburgers.
Een loopbaan van 45 jaar is lang niet overal de standaard.
En dat hoeft ook niet zo te zijn.
Ze is eigenlijk helemaal achterhaald.
De wereld van de arbeid ziet er vandaag totaal anders uit.
De vrouwelijke en ook de mannelijke loopbanen zijn steeds wisselvalliger, minder continu, dikwijls ook precair.
De regering-Di Rupo en de regering-Michel hebben de gelijkgestelde periodes voor zorg en werkloosheid afgebouwd en de voorwaarde om met vervroegd pensioen te gaan veel strenger gemaakt: 42 gewerkte jaren om op 63 jaar met pensioen te mogen gaan.
Driekwart van de vrouwen komt niet aan 42 gewerkte jaren.
Niet omdat ze niet zouden werken, wel omdat ze nog altijd meer zorg-, opvoedingsen huishoudtaken op zich nemen.
Onze visie op het pensioen van morgen gaat uit van kortere loopbanen en volledige gelijkstelling van zorgen opvoedingstaken.
De vroegere maatregelen in die richting willen wij herstellen:
•We brengen de volledige loopbaan voor vrouwen terug naar 40 jaar.
Daardoor telt elk jaar een beetje meer mee voor de opbouw van het wettelijk pensioen.
•We stellen periodes van zorgverlof, ziekte en werkloosheid volledig gelijk, zoals dat voor kort het geval was.
•We zetten in op landingsbanen met arbeidsduurvermindering vanaf de leeftijd van 55 jaar.
In Oostenrijk bijvoorbeeld kunnen vrouwen vanaf 53 jaar halftijds gaan werken, met behoud van 75 procent van hun loon;
dat is de populaire Altersteilzeit.
Met zulke maatregelen maak je “werkbaar werk” concreet.
In Denemarken zijn er voor acht op de tien kinderen onder de drie jaar opvangplaatsen in kindercrèches: dubbel zoveel als bij ons.
Dát is zorgen voor alternatieven.
Een kortere pensioenloopbaan voor vrouwen is een tijdelijke oplossing die de feitelijke ongelijkheid corrigeert voor een gelijker recht op pensioen.
Op termijn willen we inzetten op werkbaar werk voor iedereen, een kortere werkweek voor vrouwen én mannen, meer betaalbare opvangplaatsen voor kinderen en ouderen, een herwaardering van de zorgarbeid en een kordate aanpak van de loonkloof op de arbeidsmarkt.
VIER.
ONS PENSIOEN IS EEN RECHT, GEEN TOMBOLA
De regering-Michel wilde een puntensysteem invoeren.
Door het pensioenverzet is dat niet gelukt.
De volgende regering gaat dat opnieuw proberen, hetzelfde kiezersbedrog plegen als met de 67 jaar.
Het puntenpensioen doet iedereen systematisch langer werken voor minder pensioen.
Dat zien we in Zweden waar je nu al tot je 68,5 jaar moet werken om hetzelfde pensioen te krijgen.
Of in Duitsland, waar de pensioenen ten aanzien van de lonen met 10% gedaald zijn na de invoering van het puntensysteem.
Het puntensysteem maakt van ons pensioen een tombola.
Het maakt de hoogte van je pensioen afhankelijk van factoren die niets met je eerdere loon te maken hebben en waar je geen vat op hebt: de gemiddelde levensverwachting, financiële crisissen, de begroting, de staatsschuld, het loon van andere werknemers.
Wij willen een goed pensioen, ook voor de jongeren.
Ons land heeft bijna de laagste pensioenen van Europa en zelfs die zouden onbetaalbaar zijn?
Ja, we leven langer.
Neen, dat maakt de pensioenen niet onbetaalbaar.
Want we worden ook altijd productiever.
We doen alsmaar meer met minder mensen.
De toename van de productiviteit heeft vooral te maken met innovatie.
Nieuwe machines en technieken nemen werk over.
De menselijke geest blijft innoveren.
Na de stoommachines, de verbrandingsmotor en de computer volgt vandaag, als vierde industriële revolutie, de artificiële intelligentie van de robots en machines.
Ook dat zal de productiviteit van onze arbeid verder doen toenemen.
De vraag is: zetten we die stijgende productiviteit van arbeid om in rust en vrijheid na de loopbaan?
Of onderwerpen we alles aan de competitiviteit, de omzet, de winst van aandeelhouders?
Dat is de inzet van het pensioendebat.
Wij willen samen de keuze maken om de vruchten van de groeiende arbeidsproductiviteit eerlijker te verdelen.
Het proces van vergrijzing is een proces van 20 tot 30 jaar.
Wij koppelen daar een langetermijnvisie aan die de rijkdom anders verdeelt.
Het is een herverdeling met vier hoekstenen.
Een herverdeling vanuit de solidariteit.
•De belangrijkste hoeksteen: de sokkel van de sociale zekerheid verbreden met meer stabiele en goed betaalde banen.
Elke stijging van de tewerkstellingsgraad met 1% vermindert de vergrijzingskost met 0,5%.
Voorwaarde is wel dat het over banen gaat met een goed sociaal statuut, niet over precaire pseudo-jobs waar geen sociale bijdragen op betaald worden.
•De tweede hoeksteen is de miljonairstaks.
Vorig jaar telde België 114.200 miljonairs.
Op twee jaar tijd kwamen er 12.000 miljonairs bij.
De overgrote meerderheid van de Belgen is voorstander van een vermogensbelasting.
Een miljonairstaks raakt alleen de allerrijksten.
De Federale Adviesraad voor Ouderen stelt voor de pensioenen mee te financieren met een vermogensbelasting.
Dat doet ook de Commissie Pensioenhervorming.
Waarom maakt dat voorstel dan nog steeds geen deel uit van het pensioendebat?
•De derde hoeksteen is de strijd tegen grote belastingfraude en -ontwijking.
Volgens nationale en internationale schattingen loopt die fraude en ontwijking in ons land op tot 9% van ons bbp.
Dat is 36 miljard euro, bijna evenveel als we vandaag aan de pensioenen uitgeven.
In de context van LuxLeaks, SwissLeaks, Panama Papers en Paradise Papers is een worstcase-scenario aan de orde.
Minstens een deel van dat geld kunnen we recupereren als we het bankgeheim opheffen, de openbaarheid van alle financiële verrichtingen invoeren en de grote fiscale fraude ernstig bestraffen.
De afkoopwet doet nu net het tegenovergestelde.
Grote fiscale fraudeurs komen weg met administratieve geldboetes.
Die wet maakt fiscaal frauderen rendabel!
•Als vierde hoeksteen moeten we ook de houtworm in het systeem evalueren, te weten: de stelselmatige verlaging van de werkgeversbijdragen aan de sociale zekerheid.
Die houtworm vreet al jaren aan het stelsel en woekert verder in allerlei extralegale betalingen, vrijstellingen, loonsubsidies.
Het kost de sociale zekerheid in 2018 al 16 miljard euro per jaar, zo berekende het Federaal Planbureau.
Sommige van die voordelen moeten we beoordelen en koppelen aan strikte, waterdichte voorwaarden voor bijkomende tewerkstelling.
Het recht op pensioen is het recht op rust in goede gezondheid.
Dat recht staat onder druk.
Want gepensioneerden “brengen niets op”.
En alles “wat niets opbrengt” is in dit systeem een probleem.
Het is tijd daarover alarm te slaan.
Ons pensioen is een recht, geen tombola.
Wie zijn leven lang gewerkt heeft, heeft recht op vrijheid en rust met een fatsoenlijk inkomen.
Minstens 1.500 euro.
Als dat in Frankrijk, Oostenrijk, Denemarken en Luxemburg kan, waarom dan hier niet?
GEEF ARMOEDE GEEN KANS STEM FENOMENAAL SOCIAAL
5.GEEF ARMOEDE GEEN KANS
STANDPUNT
Verbijsterd zien we hoe groot de kloof wordt tussen arm en rijk.
Het regeringsbeleid duwt mensen in armoede en het aantal miljonairs naar recordhoogte.
Zo kan het niet verder.
We maken van de strijd tegen de groeiende armoede een topprioriteit.
We zorgen voor vast en volwaardig werk, ook voor mensen in een maatschappelijk kwetsbare positie.
We bouwen een doelgerichte dienstverlening uit en garanderen iedereen een inkomen boven de armoedegrens.
We pakken armoede structureel aan en maken van wonen, werk en sociale zekerheid een basisrecht voor iedereen.
WAT WIJ WILLEN
EEN.
GARANDEER IEDEREEN EEN INKOMEN BOVEN DE ARMOEDEGRENS
•Iedereen heeft recht op een menswaardig bestaan.
•We trekken het leefoon op tot minstens de Europese armoedegrens.
Iedereen met een (gezins)inkomen onder die armoedegrens ontvangt een leefoon.
•We trekken alle minimumuitkeringen (voor ouderen, zieken, mensen met een beperking, pensioenen …) op tot boven de Europese armoedegrens.
•We individualiseren het recht op het leefoon.
TWEE.
ZET DEURWAARDERS AAN DE DEUR
•We voorkomen het ophopen van schulden en doen daarom een intense controle op de hele kredietsector met daarbij consequente, strenge sancties.
We werven daarvoor extra personeel aan bij de inspectiediensten.
•We versterken het aanbod van laagdrempelige schuldhulpverlening en budgetbegeleiding bij het OCMW en het CAW (Centrum Algemeen Welzijnswerk).
•We geven als overheid het goede voorbeeld door zelf geen incassobureaus en deurwaarders in te schakelen.
•We overleggen met onderwijsinstellingen en ziekenhuizen voor een verbod incassobureaus in te schakelen bij de inning van onbetaalde facturen.
•We verbieden de politiediensten mee te werken aan de inbeslagname van inboedels bij maatschappelijk kwetsbare gezinnen.
DRIE.
VAST EN VOLWAARDIG WERK, OOK VOOR MENSEN IN EEN KWETSBARE POSITIE
•Werk blijft de belangrijkste hefboom om uit armoede en isolement te geraken.
We investeren resoluut in opleiding, begeleiding en duurzame tewerkstelling, ook voor maatschappelijk kwetsbare groepen.
•Het overheidspersoneel moet de samenleving weerspiegelen: met ook kortgeschoolden, mensen met een beperking, jongeren, mensen met een migratieachtergrond.
We stoppen het uitbesteden van jobs voor kortgeschoolden.
•We scheppen 20.000 nieuwe, volwaardige jobs in de sociale economie en werken zo de wachtlijsten weg.
De overheid geeft het voorbeeld met eigen sociale tewerkstellingsprojecten voor mensen met een grotere afstand tot de arbeidsmarkt.
•Ervaring en competenties verdienen evenzeer erkenning als een diploma en we voeren een beleid van nultolerantie tegen racisme en discriminatie.
Zo creëren we extra tewerkstellingskansen.
•Van grote ondernemingen die overheidscontracten krijgen of subsidies en belastingvoordelen ontvangen, eisen we een sociale clausule.
Zij moeten voorzien in een aantal duurzame werkplaatsen voor mensen met een grotere afstand tot de arbeidsmarkt, en in hun begeleiding.
VIER.
GEEN MENS OP STRAAT
•We bouwen een toegankelijke woonbegeleiding uit die uithuiszettingen voorkomt en ze limiteert tot er een alternatieve huisvesting voorhanden is
•We kiezen voor Housing First.
Geef dakloze mensen en gezinnen een vaste woonst en bouw daar hulpverlening en goede begeleiding rond op.
•We zetten leegstaande sociale woningen in als tijdelijke woning voor dakloze mensen en gezinnen.
We zorgen voor een breder aanbod van transitwoningen voor mensen in noodsituaties.
•We breiden de nachtopvang voor daklozen uit, het hele jaar door.
We investeren daarbij in specifieke nachtopvang voor gezinnen zodat niemand, en zeker geen kind, nog op straat moet slapen.
VIJF.
ENERGIE EN WATER ZIJN MENSENRECHTEN
•We breiden de doelgroep van het sociaal tarief voor gas en elektriciteit uit.
•We rekenen geen herinneringsof aanmaningskosten aan bij basisbehoeften als energie en water.
We helpen mensen in plaats van hen nog dieper in de schulden te duwen.
•Met een derdebetalerssysteem voor nieuwe energiezuinige toestellen en voor renovaties helpen we mensen energie te besparen.
•We garanderen de toegang tot stromend water en energie.
Niemand wordt nog afgesloten.
Schulden worden niet langer afbetaald via de budgetmeter, maar met een werkelijk haalbaar afbetalingsplan, onder professionele begeleiding.
•Budgetmeters kunnen alleen op vrijwillige basis.
We schrappen de dure “ontradingstarieven” van budgetmeters.
Mensen met een budgetmeter krijgen automatisch het sociaal tarief of het goedkoopste tarief op de markt.
•We richten een Energiefonds op om zware energieschulden gedeeltelijk kwijt te schelden wanneer volledige schuldaflossing niet realistisch is.
ZES.
GEEF MENSEN IN ARMOEDE HET WOORD
•We versterken de stem van mensen in armoede en laten hen mee het armoedebeleid uittekenen.
We investeren in de opleidingen voor ervaringsdeskundigen.
•We investeren duurzaam in verenigingen waar mensen in armoede het woord nemen en in sterk sociaal werk.
We beperken ons niet tot individuele hulpverlening, maar pakken de structurele oorzaken van armoede aan.
De sociale grondrechten staan daarbij voorop.
•Het beroepsgeheim van de sociaal werker is heilig, zodat mensen ook de minder rooskleurige delen van hun verhaal op tafel kunnen leggen.
ZEVEN.
SOCIALE DIENSTVERLENING OP MENSENMAAT
•We draaien de inkanteling van het OCMW in de gemeente terug.
We maken het OCMW eindverantwoordelijke voor de coördinatie van de strijd tegen de armoede, in samenwerking met het middenveld.
•We garanderen dat maatschappelijk werkers voldoende tijd krijgen voor een kwalitatieve dienstverlening waarbij persoonlijke benadering, volledig onderzoek van alle rechten en nazorg centraal staan.
•Een bijzonder comité, dat volstrekt onafhankelijk van de gemeenteraad functioneert, behandelt de individuele dossiers bij het OCMW.
•Elke dienstverlening moet bereikbaar, begrijpelijk en behulpzaam zijn.
Zo worden drempels weggewerkt.
•We investeren in bijkomende tolk-uren.
Dat verbetert de kwaliteit van de hulpverlening.
•We zorgen dat sociale rechten zoveel mogelijk automatisch toegekend worden.
Daarnaast is  een rechtenverkenning van belang: voor iedereen nagaan op welke rechten en sociale tegemoetkomingen hij of zij recht heeft.
•We verkleinen de papiermolen, die vaak voor een onoverkomelijke drempel zorgt.
Zo voeren we het “only once-principe” in: een document moet je maar één keer binnenbrengen in plaats van telkens opnieuw.
ACHT.
MAAK VAN DE STRIJD TEGEN ARMOEDE EEN TOPPRIORITEIT
•We geven het armoedebeleid vorm in samenspraak met verenigingen waar mensen in armoede het woord nemen en met het sociale middenveld.
•We herstarten de Interministeriële Conferenties Armoede om de strijd tegen de armoede te coördineren.
•We voeren een armoedetoets in voor alle beleidsbeslissingen.
•We sluiten langetermijn convenanten met het sociale middenveld en wijzen elke commercialisering of vermarkting van sociaal werk af.
We zetten in op structurele financiering.
Succesvolle tijdelijke projecten verankeren we en schalen we op tot onderdelen van het reguliere beleid.
•We investeren in sociale wijkhuizen waar elke inwoner terechtkan voor een brede en laagdrempelige hulpverlening.
•We investeren in bijkomende straathoekwerkers, jeugdwerkers en andere outreachende sociaal werkers.
VISIE
Er loopt iets grondig fout.
Een op de zes kinderen in België groeit op in kansarmoede en hun aantal neemt gestaag toe.
15% van de Belgen overleeft met een inkomen onder de armoedegrens.
Nog meer mensen – één op de vijf – kunnen op het einde van de maand amper de eindjes aan elkaar knopen.
Tegelijk stijgt het aantal miljonairs in ons land.
Wie miljoenen bezit wordt gemakkelijk rijker, maar wie in armoede opgroeit geraakt daar erg moeilijk uit.
Wie komaf wil maken met armoede moet die onrechtvaardigheid aanpakken.
Vandaag vinden ministers dat armoede je eigen schuld is: je moet maar beter je best doen.
Dat verhaal klopt niet.
Het is hard zoeken naar een vaste job of een behoorlijke woonst als er veel te weinig beschikbaar zijn.
Armoede moet je structureel aanpakken en dat is niet alleen voordelig voor mensen in armoede, maar voor iedereen.
Enkel op zo’n stevige, brede sokkel kan je ook specifieke maatregelen treffen voor mensen in armoede.
Een menswaardig leefoon moet samengaan met een sterke sociale zekerheid;
dakloosheid bestrijden is een lege doos zonder een sluitend woonbeleid;
toegankelijk en goed onderwijs voorkomt voortijdige uitval.
EEN.
GARANDEER IEDEREEN EEN INKOMEN BOVEN DE ARMOEDEGRENS
Het leefoon ligt heel diep onder de armoedegrens.
Voor een alleenstaande bedraagt het 910 euro terwijl de Europese armoedegrens op 1.139 euro staat.
Een verschil van 229 euro.
Voor een gezin met twee kinderen bedraagt het leefoon 1.255 euro en staat de armoedegrens op 2.392 euro, een hemelsbreed verschil.
Ook bijna 90% van de andere minimumuitkeringen ligt onder de armoedegrens: de minimum werkloosheidsuitkering, het minimumpensioen (inkomensgarantie voor ouderen), de minimum ziekte-uitkering.
Mensen verzeilen zo in een dagelijks gevecht om de eindjes aan elkaar te knopen.
Wie een groot deel vande dag moet besteden aan overleven, heeft maar weinig ruimte vrij voor het maken van plannen of om de problemen duurzaam op te lossen door naar een gepaste opleiding of job te zoeken of de gezondheid te verbeteren.
Iedereen heeft recht op een menswaardig bestaan.
Wij willen alle uitkeringen, leeflonen en pensioenen optrekken minstens tot aan het referentiebudget voor een menswaardig inkomen (wat overeenkomt met de Europese armoedegrens).
Wij willen ook dat het leefoon regelarm en vrijwel onvoorwaardelijk is.
Het leefoon is het allerlaatste vangnet: we willen het gegarandeerd zien voor iedereen met onvoldoende bestaansmiddelen die gedomicilieerd is in de betrokken gemeente of stad.
En dat het rekening houdt met een veranderende realiteit.
Zo moeten ook cohousing en samenhuizen kunnen zonder dat je een derde van je leefoon verliest.
Bij cohousing beschouwt het OCMW je meteen als samenwonende, ook al heb je geen relatie.
Het gevolg is dat je leefoon zakt van 910 naar 607 euro.
Daarom individualiseren we het recht op een leefoon.
Met de PVDA dienden we in 2017 een wetsvoorstel in voor het optrekken van de uitkeringen boven de armoedegrens.
Dat is een haalbare kaart: 1,2 miljard euro volstaat, zo berekende het Planbureau.
De maatregel staat bovendien zwart op wit in het regeerakkoord.
Alleen heeft de regering altijd geweigerd die belofte in te lossen omdat er “geen geld” was.
De regering vond nochtans wel 15 miljard voor de aankoop van nieuwe gevechtsvliegtuigen.
TWEE.
ZET DEURWAARDERS AAN DE DEUR
Meer en meer gezinnen zitten met grote schulden, met onbetaalde facturen voor gas, elektriciteit, water, de school, de gezondheidszorg ...
Door aanmaningskosten, herinneringsbrieven en deurwaarders verdubbelt een factuur al snel.
Overal lokt en lonkt het gemakkelijke krediet.
We zien vaak leugenachtige aanbiedingen, de kredietwaardigheid wordt dikwijls slecht gecontroleerd.
We willen een doorgedreven controle op de hele kredietsector.
Met consequente en strenge sancties.
We werven daarvoor extra personeel aan bij de dienst FOD Economie.
Veel mensen moeten een beroep doen op schuldhulpverlening, maar vaak wachten ze erg lang om hulp te zoeken.
Dat maakt de dossiers complex en moeilijk.
We versterken het aanbod van laagdrempelige schuldhulpverlening en budgetbegeleiding bij het OCMW en het CAW zodat tijdig ingegrepen kan worden.
Wij willen niet dat de overheid zelf incassobureaus en deurwaarders inschakelt.
We overleggen met onderwijsinstellingen en ziekenhuizen om hetzelfde te doen.
We verbieden de politiediensten mee te werken aan het in beslag nemen van inboedels bij kwetsbare gezinnen.
DRIE.
VAST EN VOLWAARDIG WERK, OOK VOOR MENSEN IN EEN KWETSBARE POSITIE
Werk blijft de belangrijkste hefboom om uit de armoede en het isolement te geraken.
We hebben vaste, volwaardige jobs nodig.
De VDAB en ook het OCMW willen mensen snel – al te snel – laten doorstromen naar werk.
Dat wordt dan een tijdelijke, flexibele en/of laagbetaalde job.
Zo is de “artikel 60-tewerkstelling” vaak tijdelijk en heel laag betaald.
We willen voluit investeren in opleiding, begeleiding en duurzame tewerkstelling, ook voor maatschappelijk kwetsbare groepen.
Wij willen dat de overheid een divers personeelsbeleid voert dat de realiteit in de samenleving weerspiegelt: met ook kortgeschoolden, mensen met een beperking, jongeren, mensen met een migratieachtergrond.
We draaien de uitbesteding van jobs voor kortgeschoolden terug.
We geven ervaring en competenties evenveel erkenning als een diploma en voeren een nultolerantiebeleid inzake van racisme en discriminatie.
Zo creëren we extra tewerkstellingskansen.
De sociale economie is een tussenstap voor mensen met een grote afstand tot de arbeidsmarkt, voor sommigen is het een eindhalte.
Deze werkplaatsen moeten een goede sociale omkadering en een billijk loon hebben.
In Vlaanderen staan vandaag 18.000 mensen op de wachtlijst voor zo’n werkplaats.
We scheppen daarom 20.000 nieuwe plaatsen in deze sociale economie.
De overheid geeft het goede voorbeeld door te investeren in eigen sociale tewerkstellingsprojecten voor mensen met een grotere afstand tot de arbeidsmarkt.
Van grote ondernemingen die overheidscontracten krijgen of subsidies en belastingvoordelen ontvangen, bedingen we een sociale clausule.
Zij moeten voorzien in een aantal duurzame werkplaatsen voor mensen met een grotere afstand tot de arbeidsmarkt en in de nodige begeleiding van deze mensen.
VIER.
GEEN MENS OP STRAAT
Al is de toegang tot een degelijke huisvesting verankerd in de Grondwet, toch is dat voor velen geen realiteit.
Wonen is meer dan een goede woning vinden.
Het is ook: de woning behouden, onderhouden en zich goed voelen in de buurt.
Daarom willen we een toegankelijke woonbegeleiding die uithuiszettingen voorkomt en limiteert tot waar een alternatieve huisvesting voorhanden is.
Het recht op degelijke huisvesting wordt flagrant geschonden bij daklozen.
Dakloosheid betreft niet alleen mensen die op straat slapen.
Veel mensen overnachten noodgedwongen bij vrienden, familie of kennissen, wat hen in een kwetsbare positie brengt.
Ze moeten toegang hebben tot een en degelijke noodopvang die geen voorwaarden stelt.
We investeren daarom in specifieke nachtopvang voor gezinnen.
We vergemakkelijken het om verkrotte woningen die langdurig leegstaan te renoveren tot betaalbare huurwoningen.
We zetten leegstaande sociale woningen in als tijdelijke woning voor dakloze mensen en gezinnen.
We zorgen voor een groter aanbod van transitwoningen voor mensen in noodsituaties.
Maar dat volstaat niet.
We maken geen einde aan dakloosheid door mensen weg te jagen zoals dat met de “onbeslaapbare” banken het geval is.
Wij opteren voor het principe Housing First, dat huisvesting erkent als een onvoorwaardelijk basisrecht.
Housing First gooit de logica om: huisvesting in een stabiele en kwaliteitsvolle woning is de eerste stap.
Pas daarna volgt begeleiding.
Een woonst is namelijk essentieel om toegang te krijgen tot andere rechten, zoals het recht op gezondheid, op waardigheid en op een privéen familieleven.
Met dat uitgangspunt slaagden Finland en Noorwegen erin het aantal dakloze mensen effectief te doen dalen.
VIJF.
ENERGIE EN WATER ZIJN MENSENRECHTEN
Onze Grondwet bepaalt dat iedereen recht heeft op een menswaardig bestaan.
Zonder water of zonder energie is dat recht niet gegarandeerd.
Want water en energie zijn levensnoodzakelijk.
Ze zijn onontbeerlijk voor gezondheid en welzijn.
Mensen ervan afsluiten kan dan ook niet.
Jarenlang voerde de PVDA in Antwerpen actie tegen het afsluiten van mensen van de drinkwatervoorziening en dwong zo een verbod op afsluitingen af.
Dat verbod willen we wettelijk verankeren.
Om iedereen toegang te geven tot alle nodige energie en water, moet de factuur fors omlaag.
We breiden ook de doelgroep van het sociaal tarief voor gas en elektriciteit verder uit.
We helpen mensen energie te besparen met een derdebetalerssysteem voor nieuwe energiezuinige toestellen en voor renovaties.
We rekenen geen herinneringsen aanmaningskosten aan als het over deze basisbehoeften gaat.
We helpen mensen in plaats van hen nog dieper in de schulden te steken.
Nooit werden zoveel afbetalingsplannen voor energie opgestart als in 2017, maakte de Vlaamse regulator VREG bekend.
Wie schulden maakt bij een commerciële leverancier, wordt “gedropt” naar de sociale leverancier.
Die laat een budgetmeter plaatsen waarmee de schulden afbetaald worden.
Met een budgetmeter kan je alleen elektriciteit of gas krijgen als je de meter eerst oplaadt.
Dat is een ontoereikende en averechtse maatregel.
Ze maakt mensen net meer energiearm.
Want die gaan energie gebruiken naar het beschikbare budget en niet naar behoefte.
De sociale leverancier rekent dan ook nog eens een duurder “ontradingstarief” aan, met als argument dat hij wil vermijden dat mensen bij hem “blijven hangen”.
Ze moeten de vrije energiemarkt op van zodra de schulden afgelost zijn.
De budgetmeter is ook helemaal geen structurele oplossing.
Hij plaatst mensen gewoon voor de keuze: ofwel geen energie meer ofwel schulden maken op andere posten.
Budgetmeters kosten de gemeenschap ook nog eens handenvol geld.
Wij willen dat omkeren door het recht op energie voorrang te geven op het aflossen van de schulden.
We garanderen de toegang tot stromend water en energie.
Niemand wordt nog afgesloten.
We investeren in budgetbegeleiding en we maken een wettelijk kader voor werkelijk haalbare afbetalingsplannen, ook voor de commerciële leveranciers (zolang die er zijn).
We maken van de budgetmeter een vrijwillig instrument voor mensen die daar baat bij hebben.
We schrappen het dure ontradingstarief van de budgetmeter.
Mensen met een budgetmeter krijgen automatisch het sociaal tarief of het goedkoopste tarief op de markt.
De schuldenberg kan soms zo hoog oplopen dat volledige schuldaflossing onrealistisch is.
Dan is het aangewezen (een deel van) de schuld kwijt te schelden.
We richten daarvoor een Energiefonds op.
ZES.
GEEF MENSEN IN ARMOEDE HET WOORD
Mensen in armoede kunnen niet volwaardig participeren aan de samenleving, en dat op allerlei vlakken.
Om dat te doorbreken, moeten zij zich samen zetten.
Hier biedt België een voorbeeld: de “verenigingen waar armen het woord nemen”.
Die vormen en versterken de individuele en groepsidentiteit van de leden met activiteiten die een doel op zich zijn.
Daarnaast organiseren de grotere verenigingen acties en campagnes gericht naar lokale en bovenlokale overheden.
Door het woord te geven aan mensen in armoede, streven ze ook een democratiserend effect na: ze brengen hun kijk op de dingen in het debat.
Deze verenigingen geven we duurzame financiële ondersteuning en betrekken we als volwaardige partner in alle betrokken instanties.
Dat mag niet afhangen van de willekeur van de bevoegde minister.
Op dat vlak is de situatie er sterk op achteruitgegaan.
Wij willen de stem van mensen in armoede versterken en laten hen mee het armoedebeleid uittekenen.
We investeren ook in de opleidingen voor ervaringsdeskundigen.
Ook sociaal werk versterkt mensen in armoede.
Sociaal werkers ijveren voor mensenrechten van kwetsbare groepen, ze hebben oog voor de diverse problemen op allerlei levensdomeinen.
Sociaal werkers kunnen individuele hulp bieden.
Maar heel veel hangt af van de mate waarin het beleid investeert in de toegang tot de sociale grondrechten.
Welke rol kunnen hulpverleners daarbij spelen?
De taak van het sociaal werk bestaat erin de mensen in armoede inzicht te geven in hun situatie en in de manier waarop zij mee hun rechten kunnen afdwingen.
Sociaal werk heeft de taak de stem van de mensen die onbeschermd zijn, hoorbaar te maken.
Zo versterkt sociaal werk het democratische gehalte van onze samenleving.
De beste hulpverlening is degene die vanuit de leefwereld van de doelgroep vertrekt en die de mensen respecteert.
Bij de huisartsen van Geneeskunde voor het Volk staan arts en patiënt op gelijke voet.
Dat moet ook gelden voor sociaal werk.
Daarom is het beroepsgeheim van de sociaal werker heilig, zodat mensen ook de minder rooskleurige delen van hun verhaal op tafel kunnen leggen.
Dat beroepsgeheim werd recent ingeperkt op federaal niveau.
ZEVEN.
SOCIALE DIENSTVERLENING OP MENSENMAAT
De vroegere Commissies van Openbare Onderstand waren een “armenzorg” voor wie uit de boot viel.
Die armenhulp was een gunst en geen recht.
Met de OCMW-wet van 1976 werd deze hulp een recht: “Elke persoon heeft recht op maatschappelijke dienstverlening.
Die heeft tot doel eenieder in de mogelijkheid te stellen een leven te leiden dat beantwoordt aan de menselijke waardigheid.
Er worden OCMW’s opgericht met als opdracht deze dienstverlening te verzekeren.
” Het was de stap van armenzorg naar welzijnszorg.
Het was de erkenning van het feit dat de vrije markt met zijn grillen geen bestaanszekerheid kan bieden.
Maar deze wettelijke opdracht wordt vandaag uitgehold.
We lijken op de terugweg naar de vroegere armenzorg.
Hulp vanuit het OCMW wordt zeer voorwaardelijk en beperkt tot de “goede armen”.
De “onwaardige armen” worden van hulp en een menswaardig bestaan uitgesloten.
Bovendien besliste de Vlaamse regering om het OCMW vanaf 2019 in te kantelen in – zeg maar “op te slorpen door” – de gemeentelijke administratie.
De specifieke invalshoek van het OCMW, die van deze instelling een best practice in Europa maakte, zal verdwijnen.
In Wallonië en Brussel staat men terecht veeleer schoorvoetend tegenover deze maatregel.
We draaien de inkanteling van het OCMW terug.
We maken het OCMW eindverantwoordelijk voor de coördinatie van de strijd tegen de armoede.
We garanderen dat maatschappelijk werkers voldoende tijd krijgen voor een kwalitatieve dienstverlening, waarbij de persoonlijke benadering, het volledige onderzoek van alle rechten en de nazorg centraal staan.
Individuele dossiers bij het OCMW moeten behandeld worden door een bijzonder comité dat volledig onafhankelijk staat van de gemeenteraad, zonder politici maar met professionals uit de sociale sector en ervaringsdeskundigen.
Elke dienstverlening moet bereikbaar, begrijpelijk en behulpzaam zijn.
Zo worden drempels weggewerkt.
We investeren in bijkomende tolk-uren, dat verbetert de kwaliteit van de hulpverlening.
Daarnaast zorgen we ervoor dat sociale rechten zoveel mogelijk automatisch toegekend worden.
Een rechtenverkenning op elke openbare dienst is van belang: voor iedereen nagaan op welke rechten en sociale tegemoetkomingen men recht heeft.
We voeren het “only once-principe” in: als je een papier eenmaal binnenbrengt, moet het ook gebruikt worden voor andere aanvragen.
Dat maakt de zaken voor iedereen eenvoudiger, ook voor wie niet in armoede leeft en zeker ook voor de administratie.
ACHT.
MAAK VAN DE STRIJD TEGEN ARMOEDE EEN TOPPRIORITEIT
Een armoedebeleid is geen éénspoorbeleid maar een meersporenbeleid.
In alle beleidsdomeinen dient aandacht te gaan naar de preventie en bestrijding van armoede.
Daarom voeren we voor elke beleidsbeslissing een armoedetoets uit.
We herstarten de Interministeriële Conferenties Armoede om de strijd tegen armoede te coördineren en te winnen.
Daarbij focussen we op de maatschappelijke structuren die armoede en sociale uitsluiting (re)produceren.
De verenigingen waar mensen in armoede het woord nemen en het sociale middenveld zijn partners om het sociale beleid vorm te geven.
Zij hebben de expertise die je als politicus of als bestuur niet bezit.
Daarom moet het middenveld de nodige autonomie krijgen om zijn expertise in te brengen, ook al schopt het daarmee al eens tegen de schenen.
De samenwerking met sociale organisaties moet verlopen in een geest van respect en erkenning.
Vermarkting staat ver weg van die dialoog want bij vermarkting bepaal je als bestuur van bovenaf wat er moet gebeuren en zoek je daar een uitvoerder voor.
Je maakt sociale organisaties ook monddood, want welke organisatie zal u nog tegenspreken als haar middelen van u afhangen?
In geen geval wordt sociale dienstverlening in handen gegeven van vennootschappen met een winstoogmerk.
We sluiten langetermijn convenanten met het sociale middenveld.
We zetten in op structurele financiering.
We kiezen ervoor succesvolle tijdelijke projecten te verankeren en op te schalen tot onderdelen van het reguliere beleid.
We willen een brede, laagdrempelige dienstverlening dicht bij de mensen.
Met in elke wijk een wijkhuis dat focust op de sociale grondrechten van elke inwoner.
Vanuit zo’n wijkhuis gaan buurtwerkers en straathoekwerkers de wijk in om mensen te bereiken die de weg naar het wijkhuis niet vinden.
Zij kunnen ook specifieke noden van de wijk detecteren.
SOCIALE BESCHERMING
6. SOCIALE BESCHERMING
STANDPUNT
De regering opent de jacht op langdurig zieken en werklozen, een beleid dat het slachtoffer de schuld geeft.
Wij geven zieken zekerheid.
Wij verhogen de danig lage ziekte-uitkeringen en we begeleiden langdurig zieken naar aangepast werk.
We investeren in opleiding, stages en coaching van werklozen en wijzen sanctionering en dalende werkloosheidsvergoedingen af.
We beschermen het recht op sociale zekerheid en zorgen ervoor dat vervangingsinkomens de welvaart volgen.
WAT WIJ WILLEN
EEN.
STOP DE JACHT OP LANGDURIG ZIEKEN
•We schrappen de wet-De Block die het mogelijk maakt langdurig zieken sneller te ontslaan.
•We garanderen zieke werknemers gedurende de eerste twee maanden ziekte 100% gewaarborgd loon.
De ziekte-uitkering vanaf de derde maand trekken we op tot 80% van het loon.
•We zetten in op de vrijwillige re-integratie van langdurig zieke werknemers.
We geven hen recht op een stapsgewijze werkhervatting en zetten in op aangepast werk.
Werkgevers verplichten we alle opties uit te putten: minder werkuren, aangepast werkritme, een andere jobinhoud.
TWEE.
PAK DE WERKLOOSHEID AAN, NIET DE WERKLOZEN
•We schroeven de degressiviteit van de werkloosheidsuitkeringen terug.
•We investeren in opleiding, stages en coaching van werklozen, in plaats van sancties en schorsingen.
•We maken maatwerk van arbeidsbemiddeling.
We stippelen voor elke werkzoekende een persoonlijk trajectplan uit.
We geven competenties evenzeer erkenning als diplomaen ervaringsvoorwaarden.
•We centraliseren het werkaanbod in heel België in één databank.
•We garanderen jongeren binnen het jaar na het afstuderen een zinvolle stage, met correcte loonen arbeidsvoorwaarden.
•We zorgen voor continuïteit in de zoektocht naar werk.
Kwetsbare werkzoekenden kunnen tijdens hun eerste jaar op de werkvloer een beroep blijven doen op jobcoaching en taalcoaching door de VDAB.
•We zetten in op taalen beroepsopleidingen voor kortgeschoolde jongeren en versterken de sectorale opleidingsfondsen.
We staan erop dat de werkgevers hun beloofde vormingsinspanningen nakomen.
•We laten werkplek-leren en stages op de werkvloer zoveel mogelijk uitmonden in duurzame jobs, onder meer in de sociale economie.
DRIE.
MENSWAARDIGE VERVANGINGSINKOMENS
•We maken alle sociale uitkeringen welvaartsvast.
Als het gemiddelde inkomen stijgt, moeten ook pensioenen, werkloosheidsen andere uitkeringen volgen.
•We individualiseren het recht op een sociale uitkering, te beginnen met de werkloosheidsuitkeringen.
•We kennen sociale rechten automatisch toe.
VISIE
EEN.
STOP DE JACHT OP LANGDURIG ZIEKEN
Iedereen moet “geresponsabiliseerd” en “geactiveerd” worden, zelfs langdurig zieken, zo wil het de regering.
Eind 2016 voerde ze daarom een “re-integratieprocedure” in: na twee maanden ziekte wordenwerknemers door de bedrijfsarts van het bedrijf gescreend en gekeurd.
De eerste studies daarover wezen uit dat maar liefst zeven op de tien opgeroepen zieke werknemers wegens “medische overmacht” op straat gezet worden, zonder enige ontslagvergoeding en zonder behoud van collectieve sociale rechten.
Omdat de bedrijfsarts hen “definitief ongeschikt” verklaart, of omdat de werkgever simpelweg weigert aangepast werk aan te bieden.
De re-integratieprocedure wordt zo een kosteloze ontslagmachine op maat van de werkgevers.
Werknemers die weigeren in de procedure te stappen, krijgen zware boetes en moeten 5 tot 10% van hun ziekte-uitkering, die gemiddeld nauwelijks 900 euro per maand bedraagt, inleveren.
Minister van Volksgezondheid Maggie De Block verantwoordt deze sancties met de uitleg dat ze de “profiteurs (sic) wil sanctioneren”, en “de karottentrekkers met gerichte controles eruit wil krijgen”.
Kankerpatiënten en werknemers met burn-out als profiteurs bestempelen, je moet het maar durven.
Het is onbegrijpelijk dat een partij als de sp.a de verplichte reïntegratietrajecten in het parlement heeft gesteund, samen met de regeringspartijen.
De PVDA kiest de kant van de zieken.
We schrappen de wetDe Block die het mogelijk maakt langdurig zieken sneller te ontslaan en we verbeteren de rechten van langdurig zieke werknemers.
Tijdens het eerste jaar bedraagt de uitkering voor arbeidsongeschiktheid 60% van het voorafgaande brutoloon.
Na één jaar ziekte wordt ze gemoduleerd volgens de gezinssamenstelling: 65% van het begrensd brutoloon voor gezinshoofden, 55% voor alleenstaanden en 40% voor samenwonenden.
Dat ligt voor veel langdurig zieken fiks onder de armoedegrens.
We garanderen zieke werknemers daarom gedurende de eerste twee maanden 100% van het gewaarborgd loon.
We verhogen de uitkering vanaf de derde maand tot 80% van het loon, waarbij ook de werkgevers gedurende de eerste twee jaar een bijdrage betalen – zoals vandaag al het geval is in Nederland.
Zo responsabiliseren we werkgevers echt werk te maken van gezondheidspreventie en van de strijd tegen stress en burn-out.
We gaan voor de re-integratie van langdurig zieke werknemers op vrijwillige basis en op het tempo van de werknemer, onder begeleiding van de huisarts.
We garanderen het recht op stapsgewijze werkhervatting.
Deeltijdse werkhervatting moet ook onbeperkt in de tijd mogelijk zijn, zonder dat het na de periode van gewaarborgd loon leidt tot een financieel verlies voor de werknemer.
Werknemers – vooral die met een laag of een gemiddeld loon – verliezen wanneer ze voor meer dan 20% het werk hervatten door de recente regeling van De Block zo’n 200 euro tegenover de oude regeling.
We zien erop toe dat werkgevers bij de re-integratie alle opties uitputten: minder werkuren, aangepast werkritme of een andere jobinhoud.
We zetten in op aangepast werk, onbeperkt in de tijd.
Daarvoor moet breed binnen het hele bedrijf gekeken worden: binnen de verschillende afdelingen, maar ook binnen eventuele andere (zuster)bedrijven die actief zijn binnen eenzelfde groep.
We breiden de controles daarop uit.
TWEE.
PAK DE WERKLOOSHEID AAN, NIET DE WERKLOZEN
De “jobdeal” van de regering-Michel is een aantrekkelijk klinkend woord waarmee ze een aantal maatregelen tegen langdurig werklozen probeert verkocht te krijgen.
Ze wilde bijvoorbeeld werklozen verplichten gemeenschapsdienst te doen maar zo help je mensen niet vooruit en verdring je ook nog eens vaste, volwaardige tewerkstelling.
Opmerkelijk: het Vlaams Belang verzette zich niet tegen de invoering van die gemeenschapsdienst, net zomin als de sp.a.
“Gemeenschapsdienst is voor ons geen probleem”, zei Kamerlid Monica De Coninck.
Omdat het Grondwettelijk Hof de gemeenschapsdienst voor leefloners onwettelijk verklaarde, kwam er van de maatregel voorlopig niks in huis.
Schoolverlaters hebben nog geen recht op een werkloosheidsuitkering.
Werkzoekenden krijgen daarom, wanneer ze een jaar na het beëindigen van hun studies nog altijd geen werk gevonden hebben, een inschakelingsuitkering, waarmee ze financieel het hoofd boven water kunnen houden.
Maar in 2015 schrapte de regering-Michel de inschakelingsuitkering voor bijna 30.000 jonge werkzoekenden.
Het was een van de omstreden besparingsmaatregelen van de regering-Di Rupo die nu werd ingevoerd.
Ook de uitkeringen voor werklozen staan voor een versnelde afbouw.
Kamerlid Raskin van de N-VA zei het zo: “Mijn partij streeft naar een ambitieuze deal.
Een verscherpte degressiviteit van de werkloosheidsuitkering moet daar zeker deel van uitmaken.
Het beperken van de uitkeringen in de tijd blijft voor ons essentieel, maar deze maatregel vormt alvast een stap in de goede richting.”
De N-VA vindt dat de verscherpte degressiviteit van de werkloosheidsuitkeringen “een positieve stimulans” is.
In werkelijkheid duwt de regering langdurig werklozen versneld onder de armoedegrens, met een forfaitaire uitkering van welgeteld 1.052 euro voor een alleenstaande.
Probeer daar maar eens een maand mee rond te komen.
Een op de twee werklozen loopt een verhoogd risico op armoede.
In een gezin met twee niet-werkende ouders loopt het armoederisico zelfs op tot 86%.
De professoren André Decoster (KU Leuven) en Johannes Spinnewijn (London School of Economics) formuleren ernstige bedenkingen bij deze hervorming van de werkloosheidsuitkeringen.
Wetenschappelijk onderzoek wijst uit dat dalende uitkeringen niet leiden tot meer tewerkstelling gewoon omdat er onvoldoende aangepaste jobs zijn voor langdurig werklozen.
De professoren vinden ook dat met de hervorming een van de basisdoelstellingen van het werkloosheidsstelsel wordt uitgehold, namelijk mensen verzekeren tegen inkomensverlies.
Werknemers betalen maandelijks hoge sociale bijdragen om zich te verzekeren tegen werkloosheid.
Dat basisgegeven van de sociale zekerheid, het aspect “verzekering”, komt zo in het gedrang.
Wij willen dat de jacht op werklozen stopt.
We pakken wel de werkloosheid aan.
We zetten in op emanciperende begeleiding en vorming.
We investeren in opleiding, stages en coaching van werklozen.
We maken maatwerk van arbeidsbemiddeling en scheiden de begeleiding van werklozen van controle en sancties.
We stippelen voor elke werkzoekende een persoonlijk trajectplan uit.
We zetten competenties voorop, zodat diplomaen ervaringsvoorwaarden minder zwaar doorwegen.
We garanderen jongeren binnen het jaar na het afstuderen een zinvolle stage, met correcte loonen arbeidsvoorwaarden.
We zorgen voor continuïteit in de zoektocht naar een job.
Kwetsbare werkzoekenden kunnen tijdens hun eerste jaar op de werkvloer een beroep blijven doen op jobcoaching en taalcoaching door de VDAB.
We zetten resoluut in op taalen beroepsopleidingen voor kortgeschoolde jongeren en versterken de sectorale opleidingsfondsen.
We zorgen dat werkplek-leren en stages op de werkvloer zoveel mogelijk uitmonden in duurzame jobs, onder meer in de sociale economie.
DRIE.
MENSWAARDIGE VERVANGINGSINKOMENS
We maken alle sociale uitkeringen welvaartsvast: als het gemiddelde inkomen stijgt, moeten ook de pensioenen en de werkloosheidsen andere uitkeringen volgen.
Wettelijk is er een enveloppe voorzien om ook de uitkeringen te laten meegenieten van de toegenomen welvaart.
Om de twee jaar onderhandelen de sociale partners over de invulling van deze enveloppe.
Maar de regering gebruikt dat geld liever om het gat in de begroting te vullen en verminderde de welvaartsenveloppe, bedoeld om de minimumuitkeringen op te trekken, met 40%.
Wij willen garanderen dat alle sociale uitkeringen welvaartsvast blijven, zodat de koopkracht van mensen met een uitkering en/of pensioen gegarandeerd is.
We willen dat wie bepaalde sociale rechten heeft, die automatisch toegekend krijgt.
We streven ook naar de individualisering van het recht op een sociale uitkering, te beginnen met de werkloosheidsuitkeringen.
Regelingen van vervangingsinkomens blijven ook vandaag nog vaak uitgaan van een traditioneel kostwinnersmodel dat tot het verleden behoort.
Vooral vrouwen zijn er het slachtoffer van dat uitkeringen op de gezinssituatie afgestemd worden.
Ze krijgen een lagere werkloosheidsvergoeding omdat hun partner een volwaardig, normaal inkomen heeft.
De persoon in het gezin die de zorg voor de kinderen opneemt en onbetaalde huisarbeid verricht wordt daardoor nog al te vaak benadeeld.
Voor de PVDA moeten de rechten van partners erkend worden.
Dat kan alleen door hen volledig gelijk te stellen en vervangingsinkomens te individualiseren, te beginnen met de werkloosheidsuitkeringen, waar het armoederisico zeer hoog is.
GA VOLUIT VOOR DE KLIMAAT REVOLUTIE STEM MEGA DUURZAAM
II. DE SOCIALE KLIMAATREVOLUTIE
7.EEN PLAN VOOR DE SOCIALE KLIMAATREVOLUTIE
STANDPUNT
Nu veranderen, voor het klimaat alles verandert!
Dat is de uitdaging waar we de komende jaren voor staan.
Wij gaan voor de sociale klimaatrevolutie.
Die is ambitieus en rechtvaardig.
Ambitieus, met bindende doelstellingen en grootschalige investeringen om een duurzame toekomst te verzekeren.
Rechtvaardig, zonder nieuwe groene taksen, zodat de sterkste schouders de zwaarste lasten dragen.
Zo maken we van onze grootste uitdaging ook onze grootste kans voor een gezondere en meer sociale samenleving.
WAT WIJ WILLEN
EEN.
KLIMAATNEUTRAAL IN 2050, 60 PROCENT MINDER UITSTOOT TEGEN 2030
•We willen één minister die verantwoordelijk is voor één coherent klimaatbeleid.
We maken de bevoegdheden inzake milieu, energie en klimaat opnieuw federaal.
•Met een kaderwet leggen we de basis voor een ecologische, democratische en sociale planning op alle beleidsniveaus om de uitstoot van broeikasgassen tegen 2050 tot nul te herleiden.
•We richten een speciaal departement van het Planbureau op dat uitwerkt welke investeringen nodig zijn om jaar na jaar de uitstoot van broeikasgassen te doen dalen.
•We richten de Klimaatinvesteringsbank op om de ecologische planning te financieren.
De bank investeert elk jaar 5 miljard euro in openbaar vervoer, isolatie, onderzoek, hernieuwbare energie en andere hefbomen.
•We voeren per sector bindende uitstootnormen in voor de grote uitstoters van broeikasgassen, in lijn met onze ambities.
Dat vraagt om minstens 5 miljard private investeringen per jaar.
•We zijn tegen een koolstoftaks.
Dat is een inefficiënte en asociale maatregel.
•Steden en gemeenten engageerden zich met de “burgemeestersconvenant” om de EU-doelstellingen op hun grondgebied te realiseren.
We sporen ze aan hun ambities te verhogen en ook maatregelen te nemen voor de lokale industrie.
We verbieden publieke overheden te investeren in fossiele brandstoffen.
Waar die nog gebeuren, trekken we het geld terug en investeren het in schone technologie.
TWEE.
BELGIË TREKT INTERNATIONAAL AAN DE KAR
•We willen dat België zelf een voortrekkersrol opneemt en ook andere landen stimuleert ambitieuze engagementen aan te gaan, waarbij de geïndustrialiseerde landen hun verantwoordelijkheid opnemen.
•We gebruiken internationale verdragen als een hefboom voor een ambitieus klimaatbeleid.
We treden niet toe tot verdragen zoals het TTIP, die verhinderen een ecologische politiek te voeren.
•We willen dat ons land opkomt voor een internationaal moratorium op de zoektocht naar en de exploitatie van nieuwe bronnen van fossiele brandstoffen.
•België trekt zich terug uit het Europese emissiehandelssysteem ETS.
De bedrijven die er vandaag onder vallen, krijgen bindende uitstootnormen opgelegd.
•België maakt jaarlijks 500 miljoen euro vrij voor het Groen Klimaatfonds.
Dat helpt ontwikkelingslanden de groene omslag te maken en zich aan te passen aan het veranderende klimaat.
VISIE
De uitdaging van de opwarming van de aarde is almaar dringender, ook voor België.
Sinds industriëlen in de negentiende eeuw kolen, olie en gas ontdekten als goedkope energiebron zijn zij die fossiele brandstoffen almaar meer gaan bovenhalen en verbranden.
De impact daarvan is rampzalig: temperaturen stijgen, weerpatronen veranderen, de zeespiegel stijgt.
De zomer van 2018 was zo droog dat hij als een ramp voor de landbouwers erkend werd.
Maar hij eindigde met ongezien hevige stortbuien.
In heel de wereld was 2018 een jaar van extreem weer met verwoestende gevolgen: bosbranden boven de noordpoolcirkel en in Griekenland, hevige overstromingen en modderstromen in Japan, zware overstromingen in India…
Toch zijn er ook bij ons nog politici die het aandeel van de mens in de opwarming van de aarde in twijfel trekken.
Volgens ex-staatssecretaris Theo Francken “kan je niet ontkennen dat er een debat bestaat over de oorzaken”.
Hij heeft het smalend over een “nieuw politiek correct dogma” en verwijst welwillend naar de “uitgesproken ideeën” van de partij van Trump.
De N-VA pleit voor “ecorealisme” en noemt de jongeren die opkomen voor een ambitieus klimaatbeleid “doemdenkers”.
Er zijn ook partijen die de ernst van klimaatverandering inzien, maar toch blindelings blijven vertrouwen in de markt om het probleem aan te pakken.
Door maar te blijven zoeken naar uitwegen binnen het falende marktsysteem hebben ook politici ter linkerzijde ons vreselijk veel tijd doen verliezen.
De vrijmaking van de energiemarkt, het emissiehandelssysteem, de eeuwige nadruk op de individuele verantwoordelijkheid… het is allemaal nefast geweest.
Terwijl de burgers in actie komen voor het klimaat, blijft het grootbedrijf zijn zin doen en daalt de Belgische uitstoot met amper één procent per jaar.
In haar boek No Time schrijft Naomi Klein treffend: “Wat het klimaat vereist om instorting te voorkomen, is de inkrimping van het menselijk gebruik van grondstoffen.
Wat ons economisch model vereist om instorting te voorkomen, is onbelemmerde expansie.
Slechts één stel regels kan hier worden veranderd en dat zijn niet de wetten van de natuur.
” Vergeet CO2 en steenkoolcentrales: de kern van het probleem ligt bij de verhoudingen in de maatschappelijke productie en consumptie, bij het kapitalisme met zijn kortetermijndenken, zijn concurrentielogica, zijn winst als mammon.
Er is dan ook geen enkele reden waarom de uitdaging van de klimaatverandering opgelost moet worden binnen het keurslijf van de markt.
Integendeel.
De markt heeft ons juist gebracht tot waar we nu staan.
We hebben niet nog meer markt nodig.
We hebben bindende normen voor de uitstoot van broeikasgassen nodig, die uitgaan van de klimaatwetenschap en oog hebben voor de sociale noden.
We hebben een ecologische planning nodig.
België heeft alles in handen om een voortrekkersrol te spelen in de strijd voor een duurzame toekomst.
Met de op een na grootste haven en de grootste petrochemische cluster van Europa op ons grondgebied, het dichtste spoorwegnet en een hoogopgeleide bevolking liggen de kansen voor het grijpen.
Nu gaan voor ambitieuze klimaatactie kan van ons land een ecologische voortrekker maken.
Het is ook de beste garantie op een economie die duurzaam voor kwaliteitsvolle banen kan zorgen.
EEN.
KLIMAATNEUTRAAL IN 2050, 60 PROCENT MINDER UITSTOOT TEGEN 2030
De opwarming van de aarde dreigt helemaal uit de hand te lopen.
Willen we haar beperken tot maximum 1,5 graad Celsius, dan mogen we tegen 2050 geen CO2 of andere broeikasgassen meer uitstoten.
Om die doelstelling te halen horen we tegen 2030 al 60% minder uit te stoten dan in het jaar 1990.
En dus niet 35%, zoals nu op tafel ligt.
Anders krijgen we de opdracht nooit voor mekaar.
Maar toen Marco Van Hees van de PVDA dat cijfer in de Kamer op tafel legde in de herfst van 2018, kreeg hij zelfs van de groene fractie de wind van voren.
Doelstellingen aandragen voor een verre toekomst, daar hebben de regeringspartijen geen problemen mee.
Maar strikt vastleggen waar we binnen 10 of 15 jaar willen staan, daar volgen alle partijen het directief van de grote werkgeversorganisaties Voka en BusinessEurope: vooral niets concreet vastleggen!
De wetenschap is nochtans duidelijk: om de opwarming niet hoger te laten stijgen dan 1,5 graad, is een vertienvoudiging van de huidige inspanningen nodig.
Nu.
Ondertussen heeft het parlement, onder druk van de klimaatbetogingen, een resolutie gestemd met de vraag dat België zich aansluit bij de meest ambitieuze landen.
Die vragen een reductie van de uitstoot met 55% tegen 2030 op Europese schaal (Dat wil zeggen 48% voor België).
Maar dat blijft onvoldoende en is ook nog helemaal niet concreet.
60 procent minder uitstoot tegen 2030 is een must.
Vandaag halen we de heel bescheiden doelstellingen van de Europese Unie niet.
En die vertrekken zelfs niet van wat absoluut noodzakelijk is maar van wat mogelijk is binnen het beperkt kader van de markt.
Volgens die richtlijnen zou ons land tegen 2020 15% minder broeikasgassen moeten uitstoten en tegen 2030 35%.
Maar we zijn op koers naar minder dan 10% afbouw tegen 2020 en in Vlaanderen zelfs maar naar 5%.
Dat is geen toeval.
Zolang onze regeringen hardnekkig naar de markt blijven kijken om de klimaatcrisis op te lossen, geraken we dieper in de impasse.
Voor de 300 grootste bedrijven in België, die samen bijna 40 procent van de broeikasgassen uitstoten, blijven alle partijen vertrouwen op de emissiehandel.
Met die handel kunnen bedrijven die meer uitstoten dan toegestaan, het verschil aflopen bij bedrijven die onder hun limiet bleven.
Dat systeem heeft een nieuwe lucratieve handel geopend voor grote bedrijven en speculanten, maar het deed de uitstoot niet dalen.
Het stapelde enorme overschotten op en het bouwt de hoge uitstootquota veel te traag af.
De PVDA vroeg al herhaaldelijk om het systeem te vervangen door effectieve maatregelen, maar ving in het parlement telkens bot bij alle andere partijen.
Als het over emissiehandel gaat, is de eensgezindheid oorverdovend.
In plaats van de emissiehandel aan te pakken, rekenen onze klimaatministers op de individuele verantwoordelijkheid van de burgers.
Volgens Vlaams minister Joke Schauvliege vertegenwoordigt zij als overheid immers niets meer dan “de optelsom van ons collectieve gedrag”.
De elf bekende Vlamingen die haar met de Klimaatzaak voor de rechter daagden, wierp ze de vraag voor de voeten of ze zelf wel schuldig durfden pleiten over hun keuzes.
Het was een manoeuvre om de hand niet in eigen boezem te moeten steken.
Van een coherent ambitieus beleid maakt ze geen werk.
Gevolg: de uitstoot van broeikasgassen in Vlaanderen stijgt de laatste jaren opnieuw, in plaats van te dalen.
Onze regeringen hebben meer dan tien jaar kostbare tijd verspild door bij de emissiehandel te blijven zweren en weigeren hun verantwoordelijkheid op te nemen.
Vandaag blijven de traditionele partijen hardnekkig bij nieuwe marktoplossingen zweren.
Het laatste nieuwe wondermiddel?
De koolstoftaks, een belasting op de uitstoot van broeikasgassen.
Alweer een groene taks om je blauw aan te betalen.
Zoals zoveel maatregelen uit de neoliberale gereedschapskist is de koolstoftaks minimaal, asociaal en ondoelmatig.
Minimaal, omdat alleen de consumenten worden aangesproken, terwijl het de bedrijven zijn die bepalen wat en hoe er geproduceerd wordt.
Asociaal, omdat het zo opnieuw de werkende mensen zijn die de rekening gepresenteerd krijgen.
Volgens berekeningen van de PVDA zou het gaan om jaarlijks 270 euro per gezin, enkel en alleen voor energie.
Het is wat de Gele Hesjes in Frankrijk terecht aankaartten toen president Macron een soortgelijke heffing probeerde in te voeren.
De taks is ook een excuus om bindende uitstootnormen uit te stellen.
Hij zou bovendien niet eens dienen om de ecologische transitie te financieren, maar voor een nieuw rondje kortingen op de bijdragen voor de sociale zekerheid.
Net zoals de hogere accijnzen op diesel doodleuk gebruikt worden om het gat te dichten dat de taxshift heeft geslagen.
Toch zijn alle partijen fan.
In het parlement sprak alleen de PVDA zich uit tegen de invoering van de koolstoftaks.
Om de doelstellingen van 2030 en 2050 te halen, moet de samenleving in heel veel opzichten veranderen.
Dat je dat met emissiehandel of een koolstoftaks als bij toverslag zou kunnen doen, is verlakkerij.
Voorop moet een coherente visie staan op hoe we op velerlei vlak de dingen in de komende decennia grondig gaan veranderen.
Er is een ecologische planning nodig, die ervoor zorgt dat deze omschakeling niet ten koste gaat van de koopkracht en die zorgt voor groene banen, degelijke huisvesting en beter openbaar vervoer.
Zo geven we de mensen de mogelijkheid om duurzame keuzes te maken.
Dat is sociaal en ambitieus.
De PVDA wil een wettelijk kader creëren voor het uitwerken van deze ecologische, democratische en sociale planning op alle niveaus.
Dat doen we met een kaderwet, een wet met een brede inhoud die de grote principes en oriëntaties van de hervormingen definieert.
In die kaderwet leggen we vast dat onze overheden verplicht zijn er alles aan te doen om zo snel mogelijk naar een klimaatneutrale samenleving te gaan en daar een concrete route voor uit te werken.
De principes van een sociaal rechtvaardige transitie worden erin vastgelegd, net als de inspraak van de bevolking.
Een speciaal departement van het Planbureau krijgt de taak deze ecologische planning verder uit te werken en concrete voorstellen te doen.
Het Planbureau rekende al voor dat het elk jaar minstens voor 10 miljard euro groene investeringen vraagt om in 2050 de klimaatneutraliteit te kunnen bereiken.
Om onze transporten energiesystemen om te vormen, om te investeren in energiebesparing en om onderzoek te doen naar nieuwe technieken.
We richten daarom een publieke Klimaatinvesteringsbank op.
Met goedkope kredieten investeert die jaarlijks 5 miljard euro in openbare projecten, in de isolatie van huizen, in hernieuwbare energie en in onderzoek en ontwikkeling.
We rekenen ook op 5 miljard investeringen per jaar in de privésector voor procesverbeteringen, groene investeringen en onderzoek en ontwikkeling.
Om die doelstelling te kunnen halen, ruilen we de flexibele koolstofmarkt in voor bindende uitstootnormen, volgens het principe verplichting-controle.
De grote vervuilers worden wettelijk verplicht jaarlijks stevige reducties te realiseren.
De huidige administratie voor het emissiehandelssysteem controleert dat.
Het spreekt daarbij voor zich dat deze reducties in België zelf gebeuren en niet via flexibele mechanismen in het buitenland, zoals dat vandaag vaak het geval is.
CO2 stopt niet aan de taalgrens.
Klimaatverandering overstijgt gemeenschappen, gewesten, landen en continenten.
Ze heeft een aanpak nodig op het hoogst mogelijke niveau.
De versnippering van het klimaatbeleid in ons land is schadelijk.
Ze verhindert dat we de troeven van de verschillende regio’s in ons land voluit kunnen inzetten binnen een gemeenschappelijke visie.
Erger nog, ze zet de regio’s tegen elkaar op.
Zeven jaar lang hebben onze vier klimaatministers gebakkeleid over de verdeling van de Europese 2020-doelstellingen over de verschillende gewesten, in plaats van samen ambitieuze maatregelen te nemen.
We kiezen er daarom voor één coherent klimaatbeleid uit te werken onder één federale minister.
Bijna driekwart van de uitstoot van broeikasgassen in de wereld is afkomstig uit stedelijk gebied.
De steden en gemeenten hebben dus een grote rol te spelen in het klimaatbeleid.
Heel wat lokale overheden engageerden zich met de “burgemeestersconvenant” om op hun grondgebied de EU-doelstellingen na te streven: een reductie van 40% tegen 2030 en van 100% in 2050.
Maar steden hebben troeven om al eerder dan in 2050 de uitstoot tot nul te herleiden.
De “burgemeestersconvenant” betreft ook alleen bronnen die niet onder de Europese emissiehandel vallen.
En zo ontspringt het grootbedrijf nog maar eens de dans.
We stellen voor dat elke gemeente ook de zware industrie opneemt in haar plannen en de deadline voor klimaatneutraliteit naar voor schuift.
We laten ons daarvoor inspireren door de Deense steden Kopenhagen, Aarhus en Sonderberg, die al in respectievelijk 2025, 2030 en 2029 klimaatneutraal willen zijn.
TWEE.
BELGIË TREKT INTERNATIONAAL AAN DE KAR
Terwijl onze ministers graag met de vinger naar andere landen wijzen om het niet over hun eigen verantwoordelijkheid te moeten hebben, blinken ze zelf niet bepaald uit in ambitie inzake de klimaatactie.
Op de klimaattop eind 2018 in Katowice weigerde ons land toe te treden tot de High Ambition Coalition, een groep landen die oproept het tempo van de strijd tegen klimaatverandering te versnellen.
We willen dat België een voortrekkersrol opneemt in plaats van op de rem te staan.
We vervellen binnen Europa van het achterblijvertje tot een vurige pleitbezorger van het aanscherpen van de nog veel te lage doelstellingen.
We pleiten voor de afschafng van het Europese emissiehandelssysteem en vervangen het door bindende normen.
We gebruiken het afsluiten van internationale handelsverdragen als een hefboom voor globale klimaatactie: verdragen die er niet mee in lijn zijn, zoals het TTIP, ondertekenen we niet.
Op de internationale klimaatonderhandelingen trekken we samen met andere ambitieuze landen de kaart om ook op wereldvlak de doelstellingen van 2030 en 2050 te behalen.
We gaan voor bindende klimaatakkoorden, met cijfers die in lijn zijn met wat nodig is om een duurzame toekomst te verzekeren.
En we verdedigen het principe van de gedeelde maar gedifferentieerde verantwoordelijkheid, waarbij geïndustrialiseerde landen hun historische verantwoordelijkheid nakomen.
We pleiten op internationale klimaatonderhandelingen voor een moratorium op de zoektocht naar en de ontginning van nieuwe bronnen van fossiele brandstoffen.
We ijveren voor de onmiddellijke stopzetting van het weinig gekende ECT, het Energy Charter Treaty, een nefast internationaal verdrag dat zich voortdurend uitbreidt en dat de landen dreigt op te sluiten in een energiebeleid waarin de grote energieconcerns de plak zwaaien.
Zo geeft het verdrag energiegiganten de macht staten te laten veroordelen wanneer zij nieuwe pijpleidingen of ontginningen blokkeren.
Volgens een rapport van Corporate Europe Observatory uit 2018 zouden staten, waaronder veel West-Europese, daarbij veroordeeld zijn tot reusachtige schadevergoedingen van samen al 45 miljard euro aan multinationals en extreem rijke investeerders.
We willen dat België ook ernstige engagementen op zich neemt voor de internationale klimaatactie.
We verhogen onze bijdrage aan het Groen Klimaatfonds, dat ontwikkelingslanden moet helpen klimaatverandering tegen te gaan en zich te wapenen tegen de gevolgen ervan, tot 500 miljoen euro per jaar.
Dat geld halen we niet uit het budget voor ontwikkelingssamenwerking.
Dat is internationaal zo afgesproken, al doet België het toch.
8. BELGIË ONDER GROENE STROOM
STANDPUNT
Ons land volledig op hernieuwbare energie laten draaien: ja, het kan.
Wat vandaag in de weg staat, is de verstikkende logica van de markt.
Het is tijd onze energie in eigen handen te nemen.
Dan kunnen we volop investeren in zon, wind en andere vormen van hernieuwbare energie, aan betaalbare prijzen.
We ontwikkelen waterstoftechnologie als sluitstuk van een hernieuwbare energieproductie.
We maken het, ook voor wie er niet warmpjes in zit, haalbaar te isoleren en energie te besparen.
WAT WIJ WILLEN
EEN.
DE GROENSTE ENERGIE IS DE ENERGIE DIE WE NIET GEBRUIKEN
•We stellen een nationaal Energietransitieplan op, met als eerste as de halvering van het energieverbruik met 50% tegen 2050.
•De Klimaatinvesteringsbank stimuleert onderzoek en ontwikkeling van energiebesparende maatregelen.
•We brengen samen met de gemeenten de isolatiestand van huizenblokken in kaart en bieden actief groepsrenovaties aan.
De Klimaatinvesteringsbank verstrekt daar aangepaste leningen voor.
•Met een derdebetalersregeling maakt de Klimaatinvesteringsbank ook voor mensen met een kleine portefeuille isolatie en andere energiebesparende maatregelen mogelijk.
•We investeren in stedelijke warmteen koudenetten die industriële restwarmte gebruiken en individuele branders en airco in steden onnodig maken.
•We stellen een masterplan op om tegen 2030 alle publieke gebouwen en sociale woningen klimaatneutraal te maken.
•Met een betere ruimtelijke ordening maken we veel verplaatsingen overbodig en verhogen we het gebruik van het openbaar vervoer.
•We maken de switch van het gebruik van fossiele brandstoffen naar elektriciteit.
Het Energietransitieplan versnelt de overstap naar warmtepompen, elektrische voertuigen en groen gas.
TWEE.
WE INVESTEREN ZELF IN DE STROOM VAN DE TOEKOMST
•Power to the people.
We nemen onze energie in eigen handen.
In plaats van Engie, EDF en andere energiemultinationals willen we een publieke energiesector, in handen van de samenleving en onder democratische controle.
•We richten een publiek energiebedrijf op om werk te maken van grootschalige investeringen in hernieuwbare en betaalbare energie.
We faciliteren daarnaast stedelijke energiebedrijven, in publieke handen, en burgercoöperaties, om lokaal mee te bouwen aan het energiesysteem van morgen.
•Met het nationaal Energietransitieplan tekenen we een pad uit om tegen 2050 in België enkel nog hernieuwbare energie te gebruiken.
•Dat publieke energiebedrijf is 100% groen en 100% transparant.
De raad van bestuur bestaat voor minstens een derde uit consumenten en voor een derde uit werknemers van het bedrijf.
•Voor de plaatsing van zonnepanelen willen we de mogelijkheid van een derdebetalersregeling via de Klimaatinvesteringsbank.
•Om de dalen in de productie van hernieuwbare energie op te vangen, investeren we in energieopslag, vooral in de vorm van waterstof.
•We fusioneren de verschillende distributienetbeheerders en houden ze integraal in publieke handen.
We zetten een digitaal gestuurd netwerk op met de verschillende energiedragers.
•We stappen volledig uit kernenergie in 2025.
We verplichten Electrabel en Luminus om de kosten van de ontmanteling van de kerncentrales en de opslag van het nucleair afval volledig te betalen.
Het geld dat daarvoor nodig is moet door de nucleaire exploitanten integraal gestort worden op een geblokkeerde rekening bij de Nationale Bank.
De sites van Doel en Tihange bouwen we om tot energiehubs van de toekomst.
•We verbieden de verkoop van nieuwe branders op stookolie vanaf 2025, ten voordele van vooral zonneboilers en warmtepompen.
•We gebruiken fossiele brandstoffen nog alleen om elektriciteit op te wekken in combinatie met bruikbare warmte via warmtekrachtkoppeling.
•We vervangen fossiel aardgas zoveel mogelijk door synthetisch gas en biogas.
Op termijn bouwen we het gasnetwerk af.
DRIE.
GROENE STROOM, DUURZAAM EN SOCIAAL
•We verlagen de btw op gas en elektriciteit van 21% naar 6%.
Energie is een recht, geen luxe.
•We voeren een door de overheid gereguleerd, goedkoop energietarief in voor particulieren, zoals het ‘tarif bleu’ in Frankrijk.
•We snoeien in de wirwar van energietarieven bij commerciële energieleveranciers.
We beperken het aanbod tot één vast tarief per leverancier.
•We beschermen de consument tegen prijsschokken.
In plaats van variabele tarieven garanderen we vaste prijzen die maximaal één keer per jaar aangepast worden.
•We verzetten ons tegen de verplichte invoering van slimme meters.
•We halen de kosten voor groene stroom uit de energiefactuur.
In plaats van de subsidiekosten voor zonnepanelen af te wentelen op de consumenten, willen we dat Electrabel & co de zwaarste lasten dragen.
•We romen de woekerwinsten van commerciële zonneparken af.
We schrappen tegelijk de netvergoeding voor kleine fotovoltaïsche installaties van particulieren.
•Voor de installatie van zonnepanelen werken we bij de Klimaatinversteringsbank een derdebetalersregeling uit.
VISIE
De uitstap uit fossiele brandstoffen is de hoeksteen van elk klimaatbeleid.
Nog altijd zijn we in België voor een groot deel afhankelijk van olie en gas om ons van elektriciteit en warmte te voorzien.
Daardoor blijven we broeikasgassen in de lucht blazen terwijl de alternatieven er zijn.
Kernenergie is geen deel van de oplossing maar van het probleem.
Ze vormt een groot veiligheidsrisico.
Blijven rekenen op de verouderde kerncentrales blokkeert ook systematisch de vereiste omslag naar hernieuwbare energie.
Deze omslag van fossiele brandstoffen en kernenergie naar hernieuwbare energie moet snel.
Daarvoor had de federale regering al in 2015 een plan op tafel moeten leggen, maar dat plan kwam er pas in 2018 met het Energiepact.
Dat pact belooft 40% groene stroom in 2030.
Maar een studie van de Bond Beter Leefmilieu, Greenpeace en WWF berekent dat zelfs 58% duurzame elektriciteit in 2030 perfect haalbaar en betaalbaar is.
De regering wil het aantal zonnepanelen verdubbelen.
Ze rekent daarvoor echter helemaal op het spontane initiatief van de vrije markt.
Nochtans, sinds de woekersubsidies voor zonnepanelen geschrapt zijn, is in Vlaanderen geen enkel grootschalig zonnepark meer gebouwd.
Commerciële investeerders halen hun neus op voor een rendement van 5%.
Daarnaast belooft het Energiepact nieuwe gascentrales te subsidieren.
Op die manier gaan publieke middelen naar de verbranding van fossiele brandstoffen.
De burgers krijgen de prijs gepresenteerd met een nieuwe koolstoftaks.
Een absurde en onrechtvaardige keuze.
Nog maar eens krijgen energiemultinationals subsidies terwijl wij de rekening moeten betalen.
Met zo’n beleid kunnen we nog lang wachten op een groene revolutie.
Het wordt tijd dat de overheid zelf haar verantwoordelijkheid neemt en samen met burgercoöperaties en lokale besturen investeert in het duurzame energiesysteem van morgen: zon en wind in publieke handen!
We vervangen het kaduke Energiepact daarom door een werkelijk Energietransitieplan, met twee duidelijke assen.
Een: investeringen om het energieverbruik drastisch te doen dalen, want de groenste energie is natuurlijk de energie die we niet gebruiken.
Twee: de vervanging van fossiele brandstoffen en kernenergie door hernieuwbare bronnen.
Op die manier kan België in 2050 voor 100% op hernieuwbare energie draaien.
EEN.
DE GROENSTE ENERGIE IS DE ENERGIE DIE WE NIET GEBRUIKEN
De huizen in België gebruiken relatief 70% meer energie dan het Europese gemiddelde.
Om dat recht te trekken behelpen onze overheden zich vooral met renovatiepremies.
Het is een oplossing van ieder voor zich.
Eigenaars met een laag inkomen blijven in de kou staan omdat de investeringskosten voor hen te hoog zijn.
De Vlaamse regering schafte nu ook nog de energieleningen af: alleen nog mensen die behoren tot een sociale doelgroep kunnen er nog een beroep op doen.
We gaan gestructureerd en gefaseerd te werk om de klimaatimpact van de verouderde gebouwen in ons land drastisch terug te dringen.
Het investeringspact van de regering-Michel levert middelen voor de isolatie van publieke gebouwen tegen 2030.
Wij willen ook alle sociale woningen renoveren om in 2030 overal klimaatneutraliteit te bereiken.
Met warmtescans van de daken en muren brengen we samen met de gemeenten de isolatiestand van de huizen op hun grondgebied in kaart.
We bieden actief groepsrenovaties aan tot de bijna-energieneutrale standaard (E30), te beginnen bij huizenblokken waar de energie langs ramen en deuren naar buiten vliegt.
Met de groepsrenovaties schrijven we een openbare aanbesteding uit om alle deelnemende huizen uit een blok samen in handen te nemen.
Op die manier gaan we efficiënt te werk en verminderen we de kosten.
Tegen 2040 brengen we zo 90 procent van het woningbestand tot de bijna-energieneutrale standaard.
Wie de middelen niet heeft om te renoveren, wordt ondersteund via een derdebetalersregeling.
Daarbij schiet de Klimaatinvesteringsbank de kosten van de renovatie voor.
De eigenaar betaalt de investering terug met de opbrengst van de uitgespaarde energiekosten.
Als de investering volledig vergoed is, daalt de energiefactuur naar het reële, lagere niveau.
Verhuurders moedigen we aan om hun panden te renoveren door de energiestatus op te nemen als criterium in het huurprijzenraster.
Wie panden verhuurt die niet goed geïsoleerd zijn, zal dat voor een lagere huurprijs moeten doen.
Ook in de industrie is veel vooruitgang te boeken.
Met stadsverwarmingsnetten recupereren we restwarmte van bedrijven die vandaag gewoon de lucht in gaat.
Zo lozen bedrijven in de Antwerpse haven vandaag dubbel zoveel warmte als de stad nodig heeft voor verwarming en sanitair warm water.
We verplichten hen energiebesparende investeringen te doen en om te schakelen naar een circulaire economie.
Zo dringen we het industriële energieverbruik verder terug.
En met een betere ruimtelijke ordening maken we veel verplaatsingen overbodig en wordt de keuze voor het openbaar vervoer veel evidenter.
Tegen 2050 kunnen we zo de Belgische vraag naar energie halveren.
Tegelijk schakelen we zoveel mogelijk over naar elektriciteit als energiebron, weg van olie en gas.
Dat geldt zowel voor verwarming en voor transport als voor verlichting, apparaten en machines.
Wanneer alle energie geleverd wordt door elektriciteit, hebben we dankzij de forse energiebesparing in 2050 ongeveer evenveel elektriciteit nodig als vandaag.
TWEE.
WE INVESTEREN ZELF IN DE STROOM VAN DE TOEKOMST
In 2016 was nauwelijks 14% van de in ons land geproduceerde elektriciteit duurzaam.
Het Energiepact legt vast dit tegen 2030 op te trekken naar 40%.
Maar hoe dat moet gebeuren, daarover blijft de regering in het vage.
Ze rekent bijna uitsluitend op de privésector om haar doelstelling te halen.
Dat doet ze al jaren en het heeft ons één ding geleerd: het werkt niet.
Toch is het perfect mogelijk fors meer energie uit hernieuwbare bronnen te halen.
De prijzen van groene stroom dalen zienderogen en de capaciteit van nieuwe windmolens en zonnepanelen blijft groeien.
Grootschalige investeringen in hernieuwbare energie kunnen zorgen voor veel nieuwe, groene banen.
Maar de regering geeft de hefbomen van onze energievoorziening liever uit handen aan Electrabel & co.
Die grote energiebedrijven blijven zweren bij kernenergie en fossiele brandstoffen.
In plaats van radicaal te investeren in duurzame energieproductie is de regering van plan om jaarlijks 350 miljoen euro subsidies te geven aan zes nieuwe gascentrales.
Zo kan het niet verder.
Energie is te belangrijk om ze aan de vrije markt over te laten.
In een groene revolutie is er geen plaats voor Electrabel & co.
We willen de hefbomen van onze toekomst zelf in handen krijgen.
We pleiten voor de vermaatschappelijking van de energiesector.
Mens en milieu moeten op de eerste plaats komen, niet het private winstbelang van multinationals.
We willen aan de wurggreep van de Europese energiereuzen ontsnappen.
In plaats van Engie, EDF & co willen we een openbare energievoorziening, in handen van de samenleving en onder democratische controle.
Alleen op die manier kunnen we de chaos van de vrije markt vervangen door de geplande uitbouw van een duurzaam energiesysteem.
Om beweging in de zaak te krijgen, richten we zelf een publiek energiebedrijf op, met twee doelen voor ogen.
Een goede dienstverlening, met betaalbare prijzen aan de ene kant.
En de productie van honderd procent hernieuwbare energie aan de andere.
Het energiebedrijf kadert in het energietransitieplan dat een pad uittekent om tegen 2050 helemaal te vertrouwen op hernieuwbare energie.
Tegen 2030 is het mogelijk om 60 procent van onze elektriciteit uit hernieuwbare bronnen te halen, goed voor 40 procent van de totale energievraag.
Met een publiek energiebedrijf kunnen we de verstikkende winstlogica uitschakelen die de energiesector vandaag zo verlamt en volop gaan voor duurzame elektriciteit.
We faciliteren daarnaast ook stedelijke energiebedrijven, in publieke handen, en burgercoöperaties, om lokaal mee te bouwen aan het energiesysteem van morgen.
Heel wat steden in Denemarken en Duitsland doen het ons al voor.
Hun stedelijke energiebedrijven zijn kampioenen van groene én betaalbare energie.
Vandaag is amper 4,4% van de geschikte daken bedekt met zonnepanelen.
Daar kan ons publiek energiebedrijf verandering in brengen.
Met de derdebetalersregeling van de Klimaatinvesteringsbank maken we het haalbaar, ook voor wie het minder breed heeft, om een batterij zonnepanelen op het dak te installeren.
En we maken het eenvoudiger om samen met de buren te investeren in gemeenschappelijke zonnepanelen.
De energieproductie van wind en zon schommelt naargelang het weer, terwijl een continue levering van stroom van belang is.
We hebben dus oplossingen nodig om de pieken in de stroomproductie van de toekomst op te vangen voor de dalmomenten.
Op momenten dat zonnepanelen en windmolens te veel produceren, gebruiken we die elektriciteit voor de elektrolyse van water waarbij we water splitsen in zuurstof en waterstof.
Power-to-gas heet die technologie.
De waterstof die we zo produceren en opslaan, kan later gemakkelijk weer omgezet worden in elektrische stroom door het gebruik van groene brandstoficellen.
De omschakeling naar honderd procent hernieuwbaar vraagt ook om een heel nieuw energienetwerk.
Naast elektriciteit en gas worden ook waterstof en heet water belangrijke energiedragers.
De schommelende stroomproductie en de opslag van energie moeten constant in evenwicht blijven.
We brengen de verschillende energienetten daarom in publieke handen en vormen ze om tot een smart grid, een digitaal gestuurd netwerk dat vraag en aanbod op elkaar afstemt.
Volop gaan voor hernieuwbaar wil zeggen: stoppen met kernenergie.
In 2014 al engageerde de regering-Michel zich om het probleem van de bevoorradingsonzekerheid in handen te nemen.
Maar op het einde van de legislatuur kon ze nog altijd niet garanderen dat het licht bleef branden, terwijl de energieprijzen alweer omhoogschoten.
Het heeft alles te maken met de verouderde kerncentrales.
Die wil de N-VA koste wat het kost openhouden om de bevoorrading te garanderen en de prijzen laag te houden.
Maar ze bereikt er alleen maar mee dat ze de rijke aandeelhouders van Electrabel tevreden houdt.
Die blijven megawinsten boeken op de afgeschreven kerncentrales, terwijl wij onze elektriciteit duur betalen en we nog nooit zo veel stroom uit onze buurlanden moesten importeren als in 2018.
Ondertussen wordt met de nucleaire heffing een almaar kleiner deel van die winsten afgeroomd: 200 miljoen euro in 2015 en nog maar 160 miljoen in 2016, het laagste bedrag sinds de heffing in het leven werd geroepen.
Alle regeringspartijen en het Vlaams Belang beslisten in 2015 om de oudste kerncentrales in Doel tien jaar langer in dienst te houden.
Zo organiseert het energiebeleid haar eigen stilstand.
Want het openhouden van de kerncentrales blokkeert de investeringen in hernieuwbare energie.
Omdat kerncentrales niet kunnen worden uitgeschakeld wanneer de zon schijnt en het hard waait.
En omdat ze de omschakeling van ons elektriciteitsnet in de weg staan.
We stappen daarom in 2025 volledig uit kernenergie en leggen de scheurtjesreactoren Doel 3 en Tihange 2 onmiddellijk stil.
De kosten voor de ontmanteling van de kerncentrales en de opkuis van het kernafval kunnen volgens recente ramingen oplopen tot 15 miljard euro.
Electrabel en Luminus doen er alles aan om daar zo weinig mogelijk aan bij te dragen.
Het is nochtans duidelijk: Electrabel en Luminus hebben veel winst gemaakt met de kerncentrales, zij moeten ook volledig opdraaien voor de ontmanteling en de opslag van het nucleair afval.
Het geld dat daarvoor nodig is moet door de nucleaire exploitanten integraal gestort worden op een geblokkeerde rekening bij de Nationale Bank.
Zo zijn we zeker dat de samenleving niet opdraait voor de kosten.
Nieuwe kerncentrales bouwen zijn al helemaal geen oplossing.
Kerncentrales van de nieuwe generatie generen misschien minder nucleair afval maar ze zijn voor de rest in hetzelfde bedje ziek als hun oudere broertjes.
Omdat de ontwikkeling en bouw ervan zoveel tijd in beslag nemen, zijn ze ook geen valabel alternatief.
Bij de kernuitstap verzekeren we de tewerkstelling van de werknemers van Doel en Tihange.
Hun expertise is nog hard nodig voor de ontmanteling van de centrales en voor de ombouw daarna van Doel en Tihange tot energiehubs van de toekomst.
We vestigen er moderne warmtekrachtkoppelingscentrales en pilootprojecten voor energieopslag.
Bijna een derde van onze energie is afkomstig van aardgas.
Met stadsverwarmingsnetten en met de omschakeling naar elektriciteit willen we daar op termijn vanaf.
Intussen vervangen we fossiel aardgas zoveel mogelijk door synthetisch gas, aangemaakt met behulp van waterstof of biogas uit vergisting van duurzame bronnen.
Op langere termijn bouwen we het gasnetwerk af.
DRIE.
GROENE STROOM, DUURZAAM EN SOCIAAL
Op vijf jaar tijd is de elektriciteitsfactuur in België met meer dan 30% gestegen, of met bijna 250 euro per jaar.
In Vlaanderen was er zelfs een stijging met bijna 40%.
Terwijl een gemiddeld gezin in de begindagen van de regering-Michel minder dan de buurlanden betaalde, betaalt het nu bijna een kwart meer.
Gezinnen betalen zich blauw voor hun stroomfactuur, maar krijgen daar niets voor terug.
Integendeel.
Ons land heeft de slechtste energievoorziening, met risico’s op black-outs, afschakelplannen en verouderde scheurtjescentrales die om de haverklap uitvallen.
De energie is duur, maar niet duurzaam.
Op het vlak van hernieuwbare energie bengelt België samen met Nederland aan de staart.
In Frankrijk, het goedkoopste buurland, is 16% van de geconsumeerde energie hernieuwbaar.
In België is dat maar de 8%.
Het energiebeleid faalt compleet.
De overheid is niet meer in staat een stabiele bevoorrading van elektriciteit te garanderen.
Engie-Electrabel dicteert dan ook de wet.
De energiereus melkt onze gezinnen uit.
De liberalisering van de energiemarkt was alleen maar goed voor de portemonnee van de aandeelhouders.
Toch bleef de regering volharden in boosheid.
Ze ging de hoge facturen zelfs openlijk verdedigen.
In 2016 zei Bart De Wever: “Goedkope energieprijzen?
Dat zal in deze 21ste eeuw niet meer aan de orde zijn.
Dat is eigenlijk een goede zaak.
” Bert Wollants, de energiespecialist van de N-VA, zei twee jaar later: “Zo veel is die energiefactuur nu ook weer niet gestegen.“
Het enige lichtpuntje in de lange reeks prijsstijgingen is de afschafng van de Turteltaks door het Grondwettelijk Hof bij een rechtszaak die werd aangespannen door de PVDA.
Zo ging de stroomfactuur voor een gezin met 100 euro naar omlaag.
Van april 2014 tot september 2015 betaalden we 6 in plaats van 21% btw op elektriciteit.
Dat was alleen maar normaal: verwarming in de winter is een basisrecht, geen luxeproduct zoals kaviaar of champagne.
Het was nog een beslissing van de regering-Di Rupo, die er kwam na een jarenlange campagne van de PVDA.
Maar de regering van Michel en De Wever verhoogde de btw meteen weer naar 21%.
Die maatregel blijft de N-VA tot vandaag uitdrukkelijk verdedigen: “De verlaging van de btw levert niets op voor de bedrijven, die zijn immers vrijgesteld van btw”, billijkte minister Jan Jambon het.
De volgende regering moet de btw op energie onmiddellijk verlagen naar 6%.
Daarmee wordt de factuur van de gezinnen een stuk milder.
De rekening moet naar Electrabel gestuurd.
Ze moet echt niet betaald worden met een verdoken indexsprong, zoals dat onder de regering-Di Rupo het geval was.
Om de energiekloof met de buurlanden te dichten, zijn structurele maatregelen nodig.
We pleiten voor een gereguleerd, goedkoop tarief voor particulieren.
In plaats van energiebedrijven vrij spel te geven, legt de overheid op die manier duidelijke maximumprijzen op.
Dat systeem bestaat al in Frankrijk, met “le tarif bleu”.
Niet toevallig is de energiefactuur in Frankrijk dan ook ook 400 euro per jaar goedkoper dan in België.
De verschillende energietarieven maken het optimaal kiezen voor het goedkoopste alternatief er helemaal niet makkelijker op.
Daarom willen we het aanbod beperken tot één tarief per leverancier.
Om de consument te beschermen tegen plotse prijsverhogingen, garanderen we ook vaste prijzen die maar één keer per jaar aangepast kunnen worden.
We verzetten ons tegen de uitrol van de slimme energiemeters.
Dat project helpt alleen de energiesector.
Door de massale hoeveelheid digitale gegevens kunnen ze “slimme tarieven” doorvoeren, die schommelen van dag tot dag of zelfs van uur tot uur.
Op piekmomenten kan elektriciteit zo drie tot vijf keer duurder uitvallen.
Dat systeem is in de VS in voege.
Op die manier verliezen de gezinnen elke controle over hun energiefactuur.
De meters zijn ook peperduur.
De Vlaamse energiewaakhond VREG berekende dat de volledige uitrol van slimme gasen stroommeters in Vlaanderen 1,6 miljard euro kost.
Dat is omgerekend 640 tot 800 euro per gezin.
Dat geld besteden we beter aan isolatieprojecten.
De netvergoedingen zijn bij ons 40% duurder dan in de buurlanden.
Vooral omdat in Vlaanderen de kosten voor zonnepanelen rechtstreeks verrekend worden in de distributienettarieven.
Lage inkomens, alleenstaanden en gezinnen betalen zich blauw om de woekersubsidies aan zonnepaneelkoningen als Fernand Huts en banken als ING.
Huts liet in één jaar twintig gigantische zonnedaken aanleggen op de loodsen van Katoen Natie.
Daarvoor krijgt hij 450 euro per megawattuur, en dat nog twintig jaar lang.
Gezinnen in het Waasland betalen zo jaarlijks 147 euro extra voor de zonneplantages van Huts.
We halen de kosten voor groene stroom uit de energiefactuur van gezinnen.
We schrappen tegelijk de netvergoeding voor zonnepanelen van particulieren.
In plaats van de subsidiekosten voor zonnepanelen af te wentelen op de consumenten, willen we dat Electrabel en de commerciële zonneparken de zwaarste lasten dragen.
We romen de woekerwinsten op de zonneplantages van Fernand Huts & Co af.
9. DE INDUSTRIE ALS TROEF VOOR HET KLIMAAT
STANDPUNT
De industrie is een hefboom voor de sociale klimaatrevolutie.
Ze is nu nog de grootste bron van broeikasgassen, maar ze kan een centrale rol gaan spelen in het duurzaam verwarmen van onze steden, het hergebruik van materialen en de besparing van energie.
Dat is goed voor de planeet en zorgt voor een duurzame tewerkstelling.
Met bindende normen en publiek onderzoek schuiven we de winstlogica opzij.
We zetten de industrie op weg naar een duurzame toekomst.
WAT WIJ WILLEN
EEN.
RATIONEEL INDUSTRIEEL GEBRUIK VAN ENERGIE
•We voeren bindende doelstellingen in om de industrie tegen 2040 klimaatneutraal te maken.
Zo maken we het mogelijk dat de industrie tegen 2050 netto broeikasgassen opneemt in plaats van uitstoot.
•Met stadsverwarmingsnetten koppelen we restwarmte uit industriezones aan de warmtevraag in bedrijven en wijken.
•Heel wat technieken om energie te besparen liggen klaar, maar worden niet toegepast.
We verplichten de industrie te investeren in de beste technieken voor energiebesparing.
TWEE.
MAAK PLAATS VOOR DE WATERSTOFREVOLUTIE
•De zon schijnt niet altijd, de wind waait niet altijd even sterk.
Om de dalen in de productie van hernieuwbare energie op te vangen, investeren we in opslag van de overschotten bij de pieken.
Met power-togastechnologie maken we met die energieoverschotten waterstof aan.
De opgeslagen waterstof zetten we later weer om in stroom.
•Met fondsen van de Klimaatinvesteringsbank stimuleren we de ontwikkeling van een circulaire petrochemie die CO2 met behulp van hernieuwbaar waterstof vastlegt in duurzame producten.
•Door de staalsector te doen investeren in groene hoogoventechnologie op waterstof en nieuwe opvangtechnieken wordt tegen 2035 in België enkel nog CO2-arm staal geproduceerd, tegen 2040 enkel nog CO2-vrij staal.
DRIE.
NAAR EEN PRODUCTIE-OMSLAG
•We gaan resoluut voor de circulaire economie, waarbij grondstoffen telkens opnieuw gebruikt worden.
Dat spaart niet alleen materialen uit, maar ook energie.
•We binden de strijd aan met overtollige verpakkingen en materialen voor eenmalig gebruik.
Daarbij voeren we statiegeld op drankverpakkingen in.
Tegen 2050 willen we een afvalvrije economie.
•Door de wettelijke garantietermijnen fors op te trekken, gaan we de gepland snelle veroudering van elektrische apparaten tegen en verkleinen we de groeiende berg e-waste.
•We versnellen het onderzoek naar nieuwe bouwmaterialen op basis van CO2 in plaats van cement en we trekken de kaart van hout als dragende structuur in de bouw.
VIER.
BELGIË ASBESTVRIJ IN 2024
•Met een Centrale Database Asbest brengen we tegen 2020 alle asbest in openbare gebouwen, particulierewoningen, stortplaatsen en verontreinigde bodems in kaart.
Deze databank is voor iedereen toegankelijk.
•Asbeststorten op minder dan 500 meter van bewoning worden onmiddellijk gesloten.
We verstrengen de controles op de opslag van asbest.
Die opslag moet veilig zijn, bij voorkeur door verglazing.
•We herzien de financiering van het Asbestfonds en maken daarvoor meer middelen vrij bij de asbestindustrie.
•Tegen 2024 verwijderen we alle bekende asbest uit publieke en private gebouwen, met prioriteit voor scholen, en financieren dat door het Asbestfonds.
•Wij ratificeren het Verdrag van Lugano betreffende de aansprakelijkheid voor schade ten gevolge van activiteiten die gevaarlijk zijn voor het milieu.
Wij streven naar een totaal wereldwijd verbod op de winning en het gebruik van asbest.
VISIE
De industrie is een van de belangrijkste bronnen van broeikasgassen in ons land.
Samen met de bouw is ze goed voor 28 procent van de totale uitstoot ervan, zonder de energie die ze van het net afneemt mee te rekenen.
De 450 meest energie-intensieve bedrijven van Vlaanderen zijn goed voor meer dan 80 procent van het Vlaamse primaire energieverbruik.
Toch besteden de Belgische en Vlaamse beleidsmakers daar amper aandacht aan.
Zij blijven voor de grootste vervuilers rekenen op het Europese systeem van emissiehandel.
Met belastingvrijstellingen en de verlaging van accijnzen op uitgerekend fossiele brandstoffen probeert de Vlaamse regering schuchtere stapjes in de richting van meer energie-efficiëntie los te weken.
Het hoeft dan ook niet te verbazen dat dit beleid bitter weinig resultaat oplevert.
Voor privébedrijven primeert immers de winst op korte termijn, niet de leefbaarheid van de planeet voor de komende generaties.
Tijdens de crisisjaren daalde de uitstoot van de Belgische industrie, maar sinds 2012 gaan de cijfers weer in stijgende lijn.
In 2016, het laatste jaar waarvan de cijfers beschikbaar zijn, lag de uitstoot van broeikasgassen op het hoogste niveau in vijf jaar.
Terwijl de gevolgen van klimaatverandering alsmaar zichtbaarder worden, gaat het grootbedrijf resoluut in de verkeerde richting.
Wij willen dat de industrie tegen 2050 geen broeikasgassen meer uitstoot, maar opneemt.
Daar is een heuse omwenteling voor nodig en die zal niet spontaan van het grootbedrijf zelf komen.
Het is hoog tijd voor een stevige duw in de rug om de verlammende concurrentielogica te overwinnen.
Daarom vervangen we de emissiehandel door bindende normen, met een helder pad naar negatieve emissies in 2050.
Zo wordt de industrie genoodzaakt drastische energiebesparende maatregelen te nemen.
Ook de manier waarop we produceren gaan we herzien.
Waterstof vormt het sluitstuk van zowel een hernieuwbare energieproductie als van een revolutie in de zware industrie.
Zo wordt deze industrie geen struikelsteen voor de groene revolutie, maar net een van de grootste troeven ervan.
Ze kan tegen 2050 CO2 opnemen uit de atmosfeer, in plaats van haar grote uitstoot vandaag.
Op die manier garanderen we de leefbaarheid van de Belgische industrie op de lange termijn en creëren we nieuwe, groene banen.
Het zijn banen die niet in de weg staan van een duurzame toekomst, maar actief bijdragen aan de leefbaarheid van de planeet.
EEN.
RATIONEEL INDUSTRIEEL GEBRUIK VAN ENERGIE
De Vlaamse regering sloot in 2014 Energiebeleidsovereenkomsten (EBO’s) af met 334 grootbedrijven, die samen instaan voor 80 procent van het primair energieverbruik in de Vlaamse industrie.
Deze EBO’s hebben geleid tot een minimale reductie van het primair energieverbruik: dat daalde met amper 3,6 procent.
Toch stuurde voormalig gedelegeerd bestuurder van Voka en minister van Economie Philippe Muyters daarover jubelende persberichten uit.
Nochtans gaat het over een energiebesparing van minder dan 1 procent per jaar.
Er is veel meer mogelijk.
Onderzoek van het intergouvernementeel klimaatpanel IPCC wijst uit dat de energie-intensiteit van de industrie onmiddellijk met een kwart kan dalen indien de industrie zou gebruikmaken van de beste beschikbare technieken.
Maar energie-efficiëntie betaalt zichzelf niet snel genoeg terug naar de normen van de markt.
Daarom maken we het gebruik van die technieken verplicht en roepen zo de verspilling van energie een halt toe.
Met verder onderzoek, betaald met fondsen van de Klimaatinvesteringsbank, laten we het energieverbruik nog verder dalen.
Zo reduceren we de uitstoot van broeikasgassen in de industrie met 80 procent tegen 2050.
De koeltorens blazen enorme hoeveelheden warmte de lucht in.
Wat een energieverspilling!
Die warmte kan nochtans perfect hergebruikt worden.
Bijvoorbeeld door aanpalende bedrijven die hoogwaardige warmte nodig hebben en deze warmte vandaag zelf opwekken met fossiele brandstoffen.
Of door woonkernen in de buurt: via stadsverwarmingsnetten kunnen zij zo gasen mazoutbranders overbodig maken.
TWEE.
MAAK PLAATS VOOR DE WATERSTOFREVOLUTIE
In het vorige hoofdstuk ‘België onder groene stroom’, lees je hoe we waterstof inzetten om de schommelingen van hernieuwbare energie op te vangen.
De opgeslagen waterstof kan dienst doen als batterij maar ook als een basisgrondstof voor de industrie, in vervanging van erg vuile productie vandaag.
En waterstof heeft nog meer in haar marge.
Door de CO2 die vrijkomt bij industriële verbrandingsprocessen op te vangen en te laten reageren met waterstof, kunnen we methaan en methanol maken.
Methaan kan fossiel aardgas vervangen, methanol kan dienen als basisproduct in de petrochemische industrie.
In plaats van deze stoffen uit aardolie en aardgas aan te maken, vertrekken we gewoon van water en hernieuwbare energie!
Zo creëren we gesloten circuits: een circulaire petrochemie waar op termijn geen druppel olie meer aan te pas komt.
Als we dit systeem op de 220 hoogste schoorstenen van Vlaanderen toepassen, neemt de Belgische uitstoot meteen een duik van minstens 20 procent.
De technologie voor hydrolyse bestaat al meer dan een eeuw.
Het eiland Goeree-Overflakkee in Nederland is goed op weg om met behulp van waterstoftechnologie klimaatneutraal te worden tegen 2020 (!).
En in Augsburg in Duitsland wordt vandaag met waterstof en hernieuwbare energie al groen methaan geproduceerd, dat in een gesloten systeem weer verbrand wordt om energie op te wekken.
Toch zijn bedrijven bij ons niet geneigd om meer dan wat kleinschalige initiatieven te nemen om de technologie op grote schaal te ontwikkelen.
Het risico van zo’n investeringen is te groot binnen het kader van de vrije markt en het levert geen harde economische return op.
Daarom zetten we met de Klimaatinvesteringsbank middelen in om de waterstofrevolutie in gang te zetten.
Bedrijven kunnen van de nieuwe technieken gebruik maken om hun emissienormen te halen, mits betaling van royalties aan de Klimaatinvesteringsbank.
Op termijn wordt het zelfs mogelijk om CO2 actief uit de atmosfeer te halen en vast te leggen in duurzame producten.
We kiezen er niet voor CO2 weg te steken in diepe aardlagen, de Carbon Capture and Storage.
Die techniek is risicovol en weinig efficiënt.
En natuurlijk kunnen investeringen in CO2-opvang geen excuus zijn om de inspanningen tegen de uitstoot van CO2 te verlagen.
Ook in de staalsector kan waterstof voor een revolutie zorgen.
De vervuilende cokes-ovens van vandaag kunnen we vervangen door groene hoogoventechnologie op waterstof.
Samen met nieuwe opvangtechnieken, waarbij hoogovengassen door micro-organismen worden omgezet in biobrandstof, kunnen we van de Belgische staalindustrie een wereldspeerpunt maken van de hoogtechnologische ontwikkelingen in de sector.
DRIE.
NAAR EEN PRODUCTIE-OMSLAG
Hoeveel broeikasgassen de industrie uitstoot, hangt vooral af van het soort producten dat ze maakt.
Vandaag dienen veel producten voor eenmalig gebruik.
Ingenieurs krijgen de opdracht apparaten zo te ontwerpen dat ze snel verslijten en vervangen moeten worden.
Op korte termijn het beste recept voor hoge winsten, op lange termijn een ramp voor het klimaat.
Neem nu plastic zakjes.
Elk jaar verbruiken we er in Europa maar liefst 100 miljard.
Ze zijn gemaakt met fossiele energieën zoals olie en komen na gebruik vaak in de natuur terecht, waar ze er honderden jaren over doen om af te breken.
In Scandinavië en in Nederland en Frankrijk, maar ook op andere plaatsen op de wereld, bestaat er daarom al een verbod op plastic zakjes voor eenmalig gebruik.
Ook in Wallonië en Brussel worden zakjes al geweerd, maar de Vlaamse regering blijft dwarsliggen.
Wegwerpproducten zoals zakjes, maar ook bekers, borden en bestek vervangen we maar beter zo snel mogelijk door herbruikbare alternatieven.
Veel elektrische apparaten worden vandaag bewust zo ontworpen dat ze niet te lang meegaan.
Want hoe sneller consumenten naar de winkel moeten voor een nieuwe printer, wasmachine of smartphone, hoe meer de kassa rinkelt.
Het gevolg?
Een onwaarschijnlijke verspilling van materialen en energie.
De Kamer keurde een resolutie goed om deze geplande veroudering aan te pakken, maar de meerderheid verhinderde dat de tekst in de praktijk veel zal veranderen.
Wij willen de garantietermijnen verlengen om deze wanpraktijken een halt toe te roepen.
Zo verkleinen we ook de groeiende berg e-waste.
Tegen 2050 willen we een economie zonder afval zodat verbrandingsovens niet meer nodig zullen zijn.
In de bouw vertrouwen we vandaag vaak op beton.
Maar de productie ervan zorgt voor veel broeikasgassen.
In veel gevallen kan beton gelukkig vervangen worden door hout.
We kunnen dus een beroep doen op duurzame bosbouw.
Hout legt CO2 vast in plaats van het uit te stoten.
En hout is sterk.
Er liggen zelfs plannen op tafel om voor het eerst wolkenkrabbers volledig uit hout op te trekken.
We versnellen ook de ontwikkeling van nieuwe bouwmaterialen, gebaseerd op de recyclage van CO2.
Minder produceren en goed kiezen wat we maken: daarmee komen we al een heel eind.
Maar ook hoe we produceren is natuurlijk van belang.
Vandaag verloopt de industriële productie grotendeels op een lineaire manier.
Bedrijven maken met eindige grondstoffen producten die na een vaak korte levensduur als afval verbrand of gestort worden.
Met deze manier van produceren plegen we roofbouw op onze planeet: we nemen meer weg dan de aarde kan vernieuwen, we zorgen voor meer vervuiling dan die kan opvangen.
We moeten de omslag maken naar een circulaire economie in plaats van een lineaire.
Daarbij wordt afval weer als grondstof gebruikt, telkens opnieuw.
En door producten modulair te ontwerpen, kunnen we ze gemakkelijker repareren.
Dat spaart materialen uit plus heel wat energie.
We ondersteunen dan ook de repair cafés waar men producten herstelt voor hergebruik.
Om circulair te produceren, moeten we afvalstoffen wel efficiënter gaan inzamelen.
Een hefboom is hier de heffing van statiegeld op drankverpakkingen.
Maar die heffing wordt door de Vlaamse regering geblokkeerd.
De maatregel kost nochtans niets voor wie gebruikte blikjes en petflessen binnenbrengt.
En ze heeft ook een grote impact op de hoeveelheid materialen en zwerfvuil die opnieuw gebruikt kunnen worden.
VIER.
BELGIË ASBESTVRIJ IN 2024
Jarenlang was ons land een van de grootste verbruikers van asbestplaten.
Al decennialang was bekend dat het inademen van asbestvezels tot dodelijke kanker kan leiden.
Toch duurde het onder druk van de asbestmaffia van Eternit, SVK en co tot 1998 alvorens er een algemeen verbod kwam op het verwerken van asbest in materialen.
Honderden mensen werden het slachtoffer van asbest of hebben een familielid dat aan asbestkanker is gestorven.
Mensen die met asbest gewerkt hebben of in de buurt van een asbestverwerkend bedrijf woonden, leven met de angst die vreselijke asbestkanker te krijgen.
Er is asbest verwerkt in talloze huizen, stallen, tuinhuizen en schoolgebouwen.
Veel mensen hebben niet het budget om dat door professionele bedrijven te laten verwijderen.
Wij willen dat de overheid niet langer de andere kant opkijkt maar snel werk maakt van het asbestvrij maken van ons land.
OVAM stelt het jaar 2040 voorop om Vlaanderen asbest–“veilig” te krijgen.
Maar in Nederland schuift men 2024 naar voor als het jaar om helemaal asbestvrij te zijn.
Ook bij ons moet dat kunnen!
Daarom willen we tegen 2020 met een Centrale Database Asbest alle asbest in publieke en private gebouwen inventariseren.
Om te voorkomen dat asbest ook na het te verwijderen uit gebouwen nog slachtoffers maakt, sluiten we asbeststorten die op minder dan 500 meter van bewoning actief zijn.
De risico’s voor de omwonenden zijn dan immers te hoog, zoals bij het SVK-stort in Sint-Niklaas.
Door een volgehouden campagne van een actiecomité en de PVDA werd vorig jaar beslist dat het SVK-stort voorgoed dicht gaat.
We geven de voorkeur aan verglazing voor de opslag van asbest, de enige echt veilige methode die er volgens specialisten bestaat.
De overheid heeft in 2015 en 2016 geen bijdrage gestort in het Asbestfonds, omdat de reserves van dat fonds zich opstapelen.
Maar dat is kortzichtig en getuigt van weinig inzicht in de impact van asbest op de gezondheid.
De incubatietijd, de periode tussen blootstelling en de eerste symptomen, kan voor kankers zoals mesothelioom soms meer dan 50 jaar bedragen.
De Franse Senaat gaat er daarom van uit dat het aantal kankers tot 2025 zal blijven toenemen.
We zitten dus nog lang niet op het hoogtepunt.
Bovendien zou het Asbestfonds kunnen tussenkomen in de financiering van de verwijdering van asbest uit gebouwen.
We blijven het Asbestfonds daarom financieel ondersteunen en verhogen de bijdrage van de asbestindustrie zelf.
10.EEN SLIMME RUIMTELIJKE ORDENING
STANDPUNT
Minder in de file staan, meer groene ruimte, betaalbaar wonen, een bloeiende middenstand: het begint allemaal bij een slimme ruimtelijke ordening.
We maken een nieuwe beweging richting stad.
Een duurzame stad, waar het goed en betaalbaar wonen is.
Waar we verdichten en vergroenen.
Zo kunnen we meer ruimte geven aan natuur en landbouw.
En bereiden we ons voor op de gevolgen van de opwarming van de aarde.
WAT WIJ WILLEN
EEN.
EEN GLOBALE RUIMTELIJKE VISIE
•We werken een globale visie uit op de ruimtelijke planning waarmee we wonen en werken dichter bij elkaar brengen en meer ruimte overhouden voor groen binnen en buiten de stad.
•We stoppen het uitdijen van onze steden en gemeenten en doen aan kernverdichting.
We keuren het Beleidsplan Ruimte Vlaanderen – de “betonstop” – onverkort goed.
•We leggen de doelstellingen van het Beleidsplan Ruimte Vlaanderen decretaal vast zodat alleen vergunningen die ermee in overeenstemming zijn, verleend kunnen worden.
•Aan de hand van een kansenkaart, die bepaalt in hoeverre een plaats beschikt over openbaar vervoer, voorzieningen en wandelen  fietsbare wegen, geven we aan welke bouwzones we beter schrappen.
•We verlenen enkel nog bouwvergunningen voor bijkomende bebouwing in stadsen dorpscentra.
Bouwgronden buiten deze zones herbestemmen we stelselmatig tot landbouwof natuurgebied.
•Grond met een herbestemming vergoeden we aan de geïndexeerde aankoopprijs en niet aan de marktprijs met inkomsten van planbaten.
Zo verliezen eigenaars er niet aan en worden speculanten niet beloond.
•We moedigen steden aan een actieve vastgoedpolitiek te voeren om het recht op betaalbaar wonen in de kernen te garanderen.
TWEE.
DE GROENE RUIMTE BESCHERMEN EN UITBREIDEN
•We zetten overbodige woonuitbreidingsgebieden en gebieden met een groot waterbergend vermogen om naar natuur-, bosof parkgebied.
•We beschermen “zonevreemde” bossen, die voor woonof industriegebied bestemd zijn, met een prioriteit voor oude en waardevolle bossen.
•Groen in en rond de stad is cruciaal voor de leefbaarheid en aantrekkelijkheid ervan.
We willen meer groenzones in de stad en versterken het Agentschap voor Natuur en Bos om stadsrandbossen aan te leggen.
•We maken werk van de snelle realisatie van het Vlaams Ecologisch Netwerk, dat bestaat uit natuuren bosgebieden, en van de groene en blauwe verbindingen daartussen.
•We werken een klimaatstresstest uit om zicht te krijgen op hoe steden en gemeenten wateren hitteoverlast kunnen aanpakken met groene infrastructuur en open water.
•Wie bodem verhardt met asfalt of beton, krijgt de verplichting dat zelf te compenseren.
Wanneer dat niet mogelijk is, vragen we een bijdrage om elders onthardende maatregelen te nemen.
•Leegstaande landbouwgebouwen proberen we te hergebruiken.
Lukt dat niet, dan herstellen we de open ruimte.
Nieuwe bouwactiviteiten hebben er geen plaats.
•We respecteren ons historisch, cultureel en natuurpatrimonium en hergebruiken erfgoed en braakliggende industrieterreinen om nieuwe natuurgebieden en culturele trefpunten te creëren.
DRIE.
DUURZAME MOBILITEIT BEGINT BIJ EEN SLIMME RUIMTELIJKE ORDENING
•We concentreren diensten zoveel mogelijk in en bij woongebieden.
We brengen wonen en werken dichter bij elkaar.
Zo vermindert het verkeer en gebeurt er meer te voet of met de  fiets.
Nieuwe woonen kantoorwijken, commerciële centra en onderwijscampussen plannen we bij multimodale transportknooppunten.
•We vergunnen geen nieuwe grote shoppingcentra.
VISIE
Wie België vanuit de lucht bekijkt, ziet een versnipperd landschap waarin woongebieden, lintbebouwing, landbouw, natuur en industrie kriskras door elkaar staan.
Dat is het resultaat van twee eeuwen afwisselende plattelandsen stadsvlucht.
Bij de industrialisering trokken mensen naar de stad, dicht bij het werk in de fabrieken.
Maar waar arbeiders bij elkaar woonden, ontstonden socialistische ideeën.
Om de parochianen van die invloed weg te houden, duwde de Kerk de mensen terug naar het platteland.
Een huisje en een tuintje weg van de stad werd het nieuwe hoogste goed.
Met de wet-De Taeye zorgde de overheid na de Tweede Wereldoorlog voor premies en leningen om er massaal vrijstaande woningen op te trekken.
De steden liepen langzaam leeg, de fabrieken in de steden sloten de deuren en in de verpauperde volkswijken vonden nieuwkomers uit de migratie hun stek.
Om de aftakeling van de steden te keren, kozen politici van het hele politieke spectrum voor een neoliberale politiek van prestigeprojecten, vastgoedspeculatie, stadsmarketing en concurrentie met andere steden om investeerders, bedrijven en toeristen aan te trekken.
Open ruimte werd verkaveld om plaats te maken voor winkelketens, kantoorgebouwen en toeristische centra.
Bouwpromotoren trokken dure appartementen op om uit elke vierkante meter zoveel mogelijk munt te slaan.
Wie genoeg geld had, trok weer de stad uit om een plekje in het groen te vinden en voor de mensen met een kleine portefeuille werd wonen in het centrum gewoon te duur.
De steden groeiden uit tot uitgestrekte gebieden waar woonwijken, industriële zonings en grootwarenhuizen elkaar afwisselen en kregen vorm op maat van automobilisten die vanaf “de buiten” naar hun werk reden.
Aan haast elke provinciebaan rees lintbebouwing op om de stadsvlucht op te vangen.
Er was geen plan voor de ruimtelijke ordening.
Groene zones werden versnipperd.
De afstanden naar het werk werden almaar groter.
Wat een chaos!
Het is tijd voor een nieuwe beweging naar de stad: om de schaarse groene ruimte te bewaren, om comfortabel en duurzaam te wonen, om de files en het razende verkeer aan te pakken.
Een duurzame stad dit keer, met betaalbare woningen in aangename, groene wijken, met  fietsers en stappers en een goed openbaar vervoer.
Een stad waar bewoners elkaar (leren) kennen en in alle diversiteit samenwerken.
Op die manier kunnen we buiten de stad de verkaveling en versnippering stoppen en er plaatsmaken voor landbouw en natuur.
EEN.
EEN GLOBALE RUIMTELIJKE VISIE
Om het leven in de stad aantrekkelijk te maken, voeren we een woonbeleid dat betaalbaar en kwaliteitsvol wonen boven de winsten van vastgoedspeculanten plaatst.
Met een goed openbaar vervoer en nabije diensten wordt het aangenaam wonen in de stad.
We creëren meer groene ruimte in en rond de stad en zetten in op moestuinen en stadslandbouw.
Zo maken we ook kortere ketens mogelijk.
We zetten de betonnering en asfaltering van de groene ruimte stop en keuren het Beleidsplan Ruimte Vlaanderen, de “betonstop”, onverkort goed.
Wij willen de lat zelfs hoger leggen, want volgens de huidige plannen mag er tot 2040 nog eens 20.000 hectare open ruimte bebouwd worden.
We leveren alleen nog bouwvergunningen af in stadsen dorpscentra.
Daar is de ruimte om het grootste deel van de bevolkingsgroei van de komende jaren op te vangen.
Bouwzones buiten de centra vormen we stelselmatig om tot landbouwof natuurgebied, te beginnen met gronden in overstromingsgebied en met gebieden ver van diensten en openbaar vervoer.
TWEE.
DE GROENE RUIMTE BESCHERMEN EN UITBREIDEN
De groene ruimte wordt in Vlaanderen schaarser en schaarser.
Dagelijks verdwijnen 12 voetbalvelden open ruimte onder een laag beton of asfalt.
Bijna een derde van de Vlaamse bossen is op ruimtelijke plannen niet ingekleurd als groenzone, maar als bouwgrond, industriegebied of recreatiezone.
Zoals het eeuwenoude Ferrarisbos in Wilrijk, dat voor de bijl ging om plaats te maken voor een parking.
Vlaams minister Joke Schauvliege deed dure eden om die zonevreemde bossen te beschermen voor de kap, maar de Vlaamse regering veegde haar boskaart prompt van tafel en verving ze door een arrangement waarbij zelfs waardevolle oude bossen geen nieuwe inkleuring krijgen.
Die “zonevreemde” bossen kunnen vlot gekapt worden, zeker als het om kleine fragmenten gaat.
Ondertussen verleende de Vlaamse regering een vergunning om zelfs een groot stuk Europees beschermd bos in Genk te kappen, door uitgerekend dezelfde firma Essers die zich in Wilrijk niet van haar groenste kant liet zien.
Gelukkig verhinderde het verzet van Natuurpunt, de BBL en BOS+ dat de betonmolens konden aanrukken en staat het bos er vandaag nog.
Bossen zijn de longen van onze planeet.
We herbestemmen zonevreemde bossen daarom zo snel mogelijk als bosgebied, met de prioriteit voor oude, waardevolle bossen.
Met onze globale ruimtelijke visie stoppen we de uitbreiding van woongebied en maken zo plaats voor nieuwe groene zones.
We realiseren eindelijk het volledige Vlaams Ecologisch Netwerk (VEN), dat bestaat uit natuur en bosgebieden, en het Integraal Verbindingsen Ondersteuningsnetwerk (IVON) dat gebieden met elkaar verbindt en verweeft.
Het VEN, 125.000 ha groot, moest eigenlijk al in 2003 gerealiseerd worden.
Die deadline werd opgeschoven naar 2015, maar is opnieuw grandioos gemist.
Amper 74 procent van de doelstelling is vandaag gehaald.
Voor het IVON zijn de cijfers nog dramatischer.
Zoals Natuurpunt schrijft: voor de natuur moet het faster, better, stronger.
Met nieuwe stadsrandbossen en meer open water verhogen we de leefbaarheid in en rond de steden en gaan we hittegolven tegen.
We vangen de gevolgen van klimaatverandering op.
We verhinderen of compenseren nieuwe verhardingen van de bodem en ontharden zoveel mogelijk bodems.
Zo kan water beter de bodem indringen, gaan we wateroverlast tegen en wordt het grondwater beter aangevuld.
Dat is broodnodig in Vlaanderen, waar de grondwatervoorraden zienderogen slinken.
Respect voor de toekomst gaat samen met zorg voor het verleden.
We dragen zorg voor ons cultureel en industrieel erfgoed en gaan op zoek naar nieuwe sociale, ecologische of interculturele invullingen.
DRIE.
DUURZAME MOBILITEIT BEGINT BIJ EEN SLIMME RUIMTELIJKE ORDENING
Woongebieden ver weg van diensten en werkplaatsen en daarnaast de afbouw van het openbaar vervoer: het leidt tot files en verkeersdrukte.
Een ruimtelijke planning kan veel verplaatsingen korter of overbodig maken.
Zo’n planning maakt van de meest energie-efficiënte keuze ook de meest logische.
Dat afstanden korter worden is een stimulans om te voet of met de  fiets te gaan.
Het zorgt er, samen met een fijnmazig aanbod van openbaar vervoer, ook voor dat we de auto vaker kunnen laten staan.
Het komt erop aan wonen en werken dichter bij elkaar te brengen en diensten en voorzieningen in de woonwijken in te planten.
Geen hypermarkten aan de rand van de stad en geen grote gezondheidscampussen dus, maar buurtwinkels en ziekenhuizen in de buurt.
Multimodale vervoersknooppunten – waar je gemakkelijk van de bus op de trein kan overstappen, je  fiets kan stallen of een tram kan nemen – zorgen ervoor dat het openbaar vervoer de beste keuze wordt.
Nieuwe woonzones, bedrijfsterreinen of onderwijscampussen worden alleen nog bij zulke knooppunten aangelegd.
In die ruimtelijke planning is er geen plaats voor nieuwe megalomane shoppingcentra zoals het ter ziele gegane Uplace in Machelen.
Dat project riep veel weerstand op omwille van de impact op de luchtkwaliteit, het verkeer en de lokale middenstand.
Toch bleef de Vlaamse regering er onder het mom van de “rechtszekerheid” achter staan.
Niettemin haalde het project bakzeil.
Grote shoppingcentra zorgen voor verkeersoverlast en zijn een vloek voor de plaatselijke handelaars.
Ze horen niet thuis in een slimme ruimtelijke ordening.
DURF KIEZEN VOOR GRATIS BUS EN TRAM STEM OP-EN-TOP VOORUITZIEND
11. VLOT EN DUURZAAM OP WEG
STANDPUNT
Vlot verkeer, schone lucht en zorgen dat iedereen mee kan: dat is de mobiliteitsuitdaging waar we voor staan.
Een sterk en fijnmazig publiek transport kan de ruggengraat van een duurzame mobiliteit vormen, als we volop investeren in treinen, trams en bussen waarop je kan vertrouwen.
Met gratis openbaar vervoer (tram, bus, metro) bieden we een antwoord op de verstikkende files en een alternatief voor nieuwe kilometerheffingen.
We zorgen voor meer ruimte voor stappers en trappers, schonere wagens.
En we zetten het goederentransport voor de lange afstand op de boot en de trein.
WAT WIJ WILLEN
EEN.
HET OPENBAAR VERVOER ALS EERSTE KEUZE
•Met ons Routeplan 2030, een nationale visie op het openbaar vervoer, verdrievoudigen we tegen 2030 het aandeel van de trein, tram, bus en metro in de verplaatsingen.
•We maken het volledige aanbod van De Lijn en de MIVB gratis.
De trein maken we gratis voor het woonwerktraject, voor gepensioneerden, werkzoekenden, minderjarigen en studenten.
•In plaats van abonnementen van en naar het werk betaalt de werkgever een transportbijdrage.
Het bedrag ervan hangt af van de afstand tussen woning en werk.
•We voeren een reizigersindex in: de dotatie aan het openbaar vervoer evolueert in functie van het aantal getransporteerde reizigers.
•We stemmen de dienstregeling van treinen, bussen, trams en metro’s minutieus op elkaar af, zoals de Zwitserse ‘geïntegreerde gecadanceerde dienstregeling’ vandaag al  doet.
•We ontwikkelen een Gewestelijk Expressnet (GEN) rond Brussel en de grote steden, met hogere frequenties op treinlijnen en een uitgebreid aanbod van tram en bus.
•We maken alle haltes en voertuigen van de openbare vervoersmaatschappijen tegen 2024 toegankelijk voor personen met een handicap.
TWEE.
DE TREIN ALS RUGGENGRAAT VAN HET OPENBAAR VERVOER
•Tegen 2030 willen we een verbinding van vier treinen per uur tussen de grote steden en op de lijnen van en naar de agglomeratie errond.
•Door extra investeringen in personeel en materieel zorgen we voor stipte treinen.
Met meer personeel in de stations en treinen verhogen we de veiligheid.
•We verlagen de prijzen voor treintickets naar 0,10 euro per km, met een minimum van 1,5 euro en een maximum van 7,5 euro.
We behouden een vaste prijs per km.
•We houden de NMBS voor 100% in publieke handen en zorgen voor een herfinanciering die een optimale dienstverlening garandeert.
We fusioneren de NMBS en Infrabel.
•We willen tegen 2030 100 stations (her)openen.
We ontdubbelen bepaalde spoorlijnen en onderzoeken waar er nieuwe nodig zijn.
We zetten in op waterstoftreinen en bouwen zo de onderhoudskosten af.
•Treinstations maken we nog meer tot multimodale mobiliteitsknooppunten met een aanbod van autoen  fietsdelen, goede aansluitingen op lokaal openbaar vervoer en veilige  fietsparkings.
•We moedigen treinreizigers aan “de laatste kilometer” met de  fiets te doen.
We schaffen daarom het  fietsticket af en vergroten het aanbod van deelfietsen van de NMBS.
DRIE.
BUSSEN EN TRAMS WAAROP JE KAN VERTROUWEN
•We herbevestigen het principe van de “basismobiliteit”, waarbij iedereen een halte op wandelafstand van de deur heeft.
•We verdubbelen de geplande investeringen in De Lijn en MIVB om naast de vernieuwing van het tramnet en het materieel ook de dienstverlening uit te breiden en de werkvoorwaarden te verbeteren.
•We vertrammen drukke bustrajecten en trekken tramverbindingen naar de omliggende gemeenten rond de grote steden.
We ontwikkelen nieuwe tramnetten in Brugge en Leuven.
•We verhogen de frequentie van de busen tramverbindingen tijdens de spits en in de daluren, en laten opnieuw nachtbussen en -trams rijden.
•We brengen alle bussen van De Lijn en de MIVB weer in publieke handen.
•We investeren in realtime informatie van bussen en trams: online, aan de haltes en in de voertuigen.
•We verlagen de emissies door te investeren in bussen op waterstof.
VIER.
OP DE TREIN VOOR TRAJECTEN VAN MINDER DAN DUIZEND KM
•Met vaste, betaalbare prijzen maken we hogesnelheidstreinen toegankelijk als duurzaam alternatief voor het vliegtuig.
•We bouwen internationale treinstations uit in de grote Belgische stations, ook met nachttreinen, zoals in Oostenrijk.
•We draaien de liberalisering van het internationaal treinverkeer in Europa terug, zodat we de trein weer aantrekkelijk kunnen maken.
VIJF.
GOEDERENTRANSPORT OP LANGE AFSTAND PER TREIN EN BOOT
•Het goederentransport willen we tegen 2030 voor de helft per trein en per boot.
•We zorgen voor een betere ontsluiting via het spoor van de havens van Antwerpen en Gent, om tegen 2030 40% van de overslag met de trein te vervoeren, zoals in de Duitse havens vandaag.
•We maken van het goederentransport per spoor opnieuw een publieke dienst zodat vrachtvervoer met de trein weer aantrekkelijk wordt.
•Om langeafstandstransport niet via de weg, maar met de trein te realiseren, zoeken we in Europa naar samenwerking en zetten met de Rollende Landstrasse vrachtwagens rechtstreeks op de trein.
•We sporen bedrijven aan af te stappen van het just in time dat voor almaar meer vrachtwagens op de weg zorgt.
ZES.
VLOT EN VEILIG FIETSEN EN WANDELEN
•We werken het Bovenlokaal Functioneel Routenetwerk en het netwerk van  fietsostrades eindelijk af.
We waken erover dat  fietspaden niet aan de gemeentegrenzen stoppen.
•We voeren het 30/50/70-principe in: op wegen zonder  fietspad ligt de maximumsnelheid op 30 km/u, met een verhoogd  fietspad is dat 50 km/u en enkel met een vrijliggend  fietspad kan 70 km/u.
•We zorgen voor veilige  fietsparkings aan belangrijke knooppunten en diensten.
•Met een Masterplan Veilige Kruispunten maken we alle kruispunten op gewestwegen conflictvrij.
Dat kan door ondertunnelingen, overbruggingen en een conflictvrije afstemming van verkeerslichten.
•We zorgen voor veilige oversteekplaatsen voor voetgangers aan gewestwegen.
ZEVEN.
SCHONE WAGENS ALS AANVULLING OP DUURZAAM VERVOER
•Samen met bestaande initiatieven bouwen we het netwerk van autodelen uit.
•We stimuleren elektrische aandrijving op batterijen voor fietsen, scooters en auto’s met bijkomende laadpalen, zoals in het actieplan Clean Power for Transport staat.
•We maken de verkeersbelasting eerlijker en duurzamer, door ze afhankelijk te maken van het gewicht en het vermogen van de ingeschreven wagen.
Voor lage emissiezones hanteren we dezelfde criteria.
•Voor grote vervoermiddelen als bestelwagens, bussen en vrachtwagens zetten we volop in op het gebruik van brandstoficellen op waterstof.
•We verzetten ons tegen een kilometerheffing voor personenwagens.
Dat is een asociale en inefficiënte maatregel.
•We streven naar 100% uitstootvrij transport tegen 2040.
Daarom stoppen we de verkoop van verbrandingsmotoren tegen 2030.
•We stoppen de belastingvoordelen voor nieuwe salariswagens zodat het systeem uitdooft.
Dankzij het Routeplan 2030 kunnen alle werknemers met het openbaar vervoer naar het werk.
•We verhogen het aantal meetpunten van de luchtkwaliteit, zowel voor NOX als voor fijn stof, ook in scholen.
•We stoppen de uitbreiding van het wegennet behalve voor nieuwe infrastructuur die woonen natuurgebied ontlast.
De Antwerpse ring wordt over zijn volledige lengte overkapt.
VISIE
De mobiliteit in België draait vierkant.
De files zwellen aan, de verkeersdrukte is een echte plaag, al die auto’s en vrachtwagens zorgen voor een bar slechte luchtkwaliteit, het openbaar vervoer is er een van vertragingen, afgeschafte ritten en overvolle trams en treinstellen.
Het transport zorgt voor maar liefst een vijfde van de uitstoot van broeikasgassen in ons land.
We verplaatsen ons op de meest uiteenlopende manieren voor de meest uiteenlopende zaken.
Hoe we dat voor iedereen moeten garanderen en ondertussen de impact van onze verplaatsingen op de leefen luchtkwaliteit en op het klimaat moeten verminderen, dat is de uitdaging.
De regeringen van ons land reageren op die uitdaging met een fantasieloze en gemakzuchtige inertie, vermomd als “realisme”: nog meer auto’s!
Er gaan miljarden naar nieuwe wegen rond Brussel en Antwerpen en nog eens miljarden naar belastingverlagingen voor salariswagens.
Ondertussen hakken de besparingen er diep in bij de NMBS en De Lijn waardoor de dienstverlening er zienderogen op achteruitgaat en de ticketprijzen blijven stijgen.
Wie door dat wanbeleid verplicht is met de auto naar het werk te rijden, ziet met de kilometerheffing die de Vlaamse regering wil invoeren alweer een nieuwe taks op zich afkomen.
En bij lage inkomens komt die heffing het hardst aan.
80% van de verplaatsingen gebeurt vandaag met de auto, vaak bij gebrek aan een alternatief.
We willen dat tegen 2030 met de helft verminderen: naar 40%.
We kiezen dan ook voor een heel andere aanpak.
We gaan voor een Routeplan 2030 dat van het openbaar vervoer een betrouwbare eerste keuze maakt, ook voor duurzaam woon-werkverkeer.
Tegen 2030 willen we met het Routeplan het aandeel van de verplaatsingen met de trein, tram, bus en metro verdrievoudigen tot 35%.
EEN.
HET OPENBAAR VERVOER ALS EERSTE KEUZE
Onze regeringen schrappen haltes en stations, laten het aantal vertragingen en afgeschafte ritten oplopen en jagen tegelijk de ticketprijzen de hoogte in …
Om zich er dan over te verbazen dat minder mensen gebruik maken van De Lijn en dat reizigers nog nooit zo ontevreden zijn geweest over de NMBS.
Met het Routeplan 2030 kiezen we resoluut voor een andere weg naar een duurzame mobiliteit.
We maken middelen vrij om het openbaar vervoer uit te bouwen tot een betrouwbaar alternatief.
Want met bussen, trams en treinen is het net als met wegen, maar dan in een duurzame richting: voorzie extra aanbod en de vraag volgt meteen.
De sleutel daarbij is het goed op elkaar afstemmen van de dienstregeling van de verschillende vervoersmiddelen.
Wij gaan hier voor de Zwitserse “geïntegreerde gecadanceerde dienstregeling” met als doelstelling: vanuit het hele land binnen de 2 uur in Brussel staan.
Met een passagiersindex verzekeren we dat de financiering van De Lijn, de MIVB en de NMBS de reizigersaantallen volgt.
Om van het openbaar vervoer ook de eerste keuze te maken voor dagelijks woon-werkverkeer, maken we het volledige aanbod van De Lijn en MIVB en het treintraject van en naar het werk gratis.
Op die manier bieden we een alternatief voor de salariswagens.
Tallinn, Aubagne, Duinkerke … tientallen Europese steden tonen dat deze maatregel werkt.
Luxemburg besliste als eerste land om alle vormen van openbaar vervoer op zijn grondgebied gratis te maken.
We bekostigen deze duurzame en sociale maatregel door aan werkgevers een transportbijdrage te vragen voor hun werknemers.
Die bijdrage vervangt de individuele vergoeding die heel wat werknemers vandaag al krijgen voor hun abonnement.
Door de transportbijdrage afhankelijk te maken van hoe ver werknemers van hun werkplaats wonen, moedigen we bedrijven aan om mensen uit de buurt aan te werven.
TWEE.
DE TREIN ALS RUGGENGRAAT VAN HET OPENBAAR VERVOER
Het spoor ontwikkelen als de ruggengraat van het openbaar vervoer vraagt om een stevige financiering.
De voorbije regeringen deden het tegenovergestelde.
De regering-Michel verminderde de dotatie aan de NMBS en Infrabel elk jaar opnieuw met 663 miljoen euro, goed voor 3 miljard euro in totaal, boven op de 150 miljoen jaarlijkse besparing die de regering-Di Rupo al oplegde.
Michel I schrapte ook het investeringsplan 2013-2025 van 25 miljard euro.
Pas op het einde van de legislatuur kwam de regering na lang dralen met 5 miljard euro over de brug: niet meer dan een doekje voor het bloeden.
Met het Routeplan 2030 investeren we 50 miljard euro in de NMBS om van de trein de betrouwbare dragende structuur van het hele openbaar vervoersnet te maken.
We zorgen voor verbindingen met hogere frequentie en voor stations met onmiddellijke aansluitingen op de tram, bus en metro.
We breiden het aanbod ook uit, openen tot 2030 elk jaar tien nieuwe stations, ontdubbelen spoorlijnen en onderzoeken welke nieuwe lijnen er nodig zijn.
Want waar het treinaanbod toeneemt, volgden de reizigers in grote getale.
Daarom werden de acties van onder meer de PVDA voor de herwaardering van kleine stations als Antwerpen Zuid en tegen de afbouw van de dienstverlening in Gentbrugge een succes.
Met het Routeplan 2030 investeren we ook in mensen en materieel om de stiptheid van het spoor te verbeteren.
We zorgen voor weer personeel aan de loketten van de kleinere stations.
En we verzekeren dat met elke trein minstens één treinbegeleider meereist.
Wij willen tegen 2024 alle stations toegankelijk maken voor mensen met een beperking.
Om dit Routeplan 2030 waar te maken hebben we een echt openbaar vervoer nodig, een vervoer in publieke handen.
Overal waar het geprivatiseerd of geliberaliseerd werd, ging de dienstverlening erop achteruit en schoten de prijzen de lucht in.
In Groot-Brittannië bijvoorbeeld is het, om van Newcastle naar Londen te reizen, goedkoper over Spanje te vliegen dan de trein te nemen.
Pendelaars zitten er als haringen in een ton.
En dat spoor kost de overheid niet minder maar vier keer meer dan voor de privatisering!
Twee derde van de Britten pleit dan ook voor het her-nationaliseren ervan.
Maar in België deed de regering-Michel er alles aan om de liberalisering verder voor te bereiden.
Die voorbereidingen doen ook in België het spoor geen goed.
Met de opsplitsing van het spoor in de NMBS (de treinen) enerzijds en Infrabel (de sporen) anderzijds ging het aantal vertragingen steil omhoog.
De besparingen duwden de dienstverlening verder achteruit.
De regering deed testen voor de “one man car” waarbij geen treinbegeleiders meer meereizen.
En er zijn plannen om tickets duurder te maken tijdens de spits, wanneer de meeste mensen de trein nodig hebben.
In plaats van die verrottingsstrategie brengen we treinen en sporen terug onder één publiek bedrijf, de NMBS, en weigeren het spoor open te stellen voor concurrentie.
We bouwen treinstations uit tot knooppunten waar je niet alleen een goede aansluiting hebt op de bus of de tram, maar ook gemakkelijk je auto kan achterlaten of op een deelfiets kan springen.
We willen naar een bike and ride model en heffen daar drie hindernissen voor op.
Ten eerste zorgen we voor goed uitgeruste, veilige fietsenparkings.
Ten tweede bouwen we het  fietsdeelsysteem Bluebike van de NMBS verder uit met een abonnementensysteem en een lagere huurprijs van 1 euro per dag.
Ten derde maken we het gemakkelijker om de  fiets mee op de trein te nemen met op elke lijn  fietswagons waarin je je  fiets gratis mag meenemen.
DRIE.
BUSSEN EN TRAMS WAAR JE OP KAN VERTROUWEN
Verspreid over vijf jaar sneed de Vlaamse regering 115 miljoen euro weg bij De Lijn, bovenop 60 miljoen die de vorige regering bespaarde.
Het aanbod ging achteruit en de prijzen gingen omhoog.
Materieel werd verwaarloosd en de werkomstandigheden van het personeel gingen zozeer achteruit dat het bedrijf met een chronisch tekort aan chauffeurs kampt.
De Lijn investeert wel in nieuwe trams en bussen, maar heeft geen geld voor extra personeel om ermee te rijden en het aanbod te verhogen.
We verdubbelen daarom de geplande investeringen in De Lijn en verhogen de werkingsmiddelen.
Zo kunnen we de dienstverlening verbeteren, voor hogere frequenties en realtime informatie zorgen en nieuwe lijnen aanbieden, ook ’s nachts.
We zetten in op waterstofbussen en verlagen zo de impact op de wijken waar De Lijn en de MIVB door rijden.
Het decreet Personenvervoer bepaalt dat iedereen recht heeft op een gegarandeerd minimumaanbod van openbaar vervoer: de “basismobiliteit”.
Het verbindt De Lijn ertoe om op maximum 750 meter van elke voordeur een halte te voorzien.
Deze “basismobiliteit” wil de Vlaamse regering nu vervangen door “basisbereikbaarheid”.
Daarmee zou De Lijn alleen nog een “kernnet” van grote assen en een “aanvullend net” tussen kleinere steden en gemeenten moeten verzorgen.
Daarbuiten ben je dan aangewezen op “vervoer op maat”, een mooie term voor het welbekende “trek uw plan”.
Met haar “basisbereikbaarheid” legt de Vlaamse regering langetermijnbesparingen vast en wordt het openbaar vervoer stap voor stap geprivatiseerd.
We herbevestigen daarom het principe van de “basismobiliteit”, dat voor iedereen een degelijk aanbod van openbaar vervoer in de buurt garandeert.
VIER.
OP DE TREIN VOOR TRAJECTEN VAN MINDER DAN DUIZEND KM
Wie vandaag met de trein op reis wil als ecologisch alternatief voor het vliegtuig, komt er bekaaid vanaf.
Vluchten vanuit gesubsidieerde luchthavens vliegen voor superlage prijzen de deur uit, maar voor het internationale treinverkeer heeft de liberalisering helemaal niet gezorgd voor goedkope tickets.
En heel wat nachttreinen werden afgeschaft.
De hogesnelheidstrein en de nachttrein zijn nochtans geknipte alternatieven voor het vliegtuig voor reizen van minder dan duizend kilometer.
Als je het inen uitchecken in luchthavens meerekent ben je niet langer onderweg met de hogesnelheidstrein.
En met de nachttrein glijd je door Europa zonder dat je er iets van merkt.
En dat met een impact op het klimaat en de luchtkwaliteit die vele malen lager ligt dan die van het vliegtuig.
Ook de impact van een vliegtuig op het klimaat is enorm.
Om van de trein het transportmiddel bij uitstek te maken voor reizen binnen Europa, pleiten we om het internationaal spoorverkeer binnen de Europese Unie terug in publieke handen te nemen.
We verlagen de prijzen en brengen de opstapplaatsen dichterbij door in de grote Belgische steden internationale stations onder te brengen.
VIJF.
GOEDERENTRANSPORT OP LANGE AFSTAND PER TREIN EN BOOT
Het barst van de vrachtwagens en bestelwagens op onze wegen.
België is een Europese draaischijf voor goederentransport, maar duurzaam verloopt dat niet.
Door het just in time rijden veel vrachtwagens amper geladen over onze wegen en de wilde ontwikkeling van de e-commerce doet het aantal bestelwagens exploderen.
Dat wegtransport heeft een veel grotere impact op gezondheid, milieu en klimaat dan de trein of de boot.
Goederentransport moet dan ook via het spoor en het water.
Als er niets verandert, neemt het goederentransport tussen 2012 en 2030 met 45% toe maar vervoeren we amper een kwart ervan met de boot of de trein.
We willen die gevreesde groei afremmen of zelfs ombuigen naar een afname.
Daarom stimuleren we lokale productie en korte ketens en beteugelen de gewild snelle sleet van producten en apparaten.
We leggen de lege just in time vrachtwagens en het Zalandomodel waardoor het stikt van de bestelwagens aan banden.
Tegelijk maken we de switch naar de trein en boot.
Vrachtwagens die België enkel doorrijden, goed voor 12,5% van het vrachtvervoer, zetten we geladen op de trein, naar het voorbeeld van de Zwitserse Rollende Landstrasse.
We werken missing links in de spoorverbindingen naar de havens van Antwerpen en Gent weg om meer containers met de trein te vervoeren.
Nu loopt in Antwerpen amper 8% van het vrachtverkeer via het spoor, in Gent is dat ook maar 11% terwijl de Duitse havens 40% halen.
Combineren we die groei met een boost voor de binnenvaart, dan kunnen we in 2030 minstens de helft van alle goederen op een duurzame manier vervoeren.
Daarvoor is ook hier een stevige publieke dienst nodig.
De paarsgroene regering-Verhofstadt beweerde dat een liberalisering het vrachtvervoer per spoor zou doen groeien als kool.
Net het omgekeerde is gebeurd: op vier jaar tijd halveerde het aandeel van de trein in het goederentransport.
Ook in de rest van Europa deed de liberalisering en privatisering van het spoor transportfirma’s massaal overstappen naar de vrachtwagen.
Wat een kapitale misgreep!
De NMBS moet opnieuw als enige en publieke speler op het spoor goederen vervoeren.
ZES.
VLOT EN VEILIG FIETSEN EN WANDELEN
De  fiets zit in de lift.
Vouwfietsen, bakfietsen, stadsfietsen, elektrische fietsen, BMX fietsen, koersfietsen en omafietsen bepalen mee het straatbeeld.
Maar de  fietsinfrastructuur laat vaak te wensen over.
Het beleid bejegent  fietsers en ook voetgangers als tweederangsgebruikers van de straat.
Fietsen en wandelen moet veiliger en vlotter om het aandeel van de zachte vervoersmodi sterk op te trekken.
Daarom werken we het netwerk van  fietsostrades en het Bovenlokaal Functioneel Fietsroutenetwerk eindelijk af.
Dan kunnen woon-werkverplaatsingen tussen steden en gemeenten een pak sneller, ook daar waar vandaag nog niet duchtig ge fietst wordt.
Want goede  fietsinfrastructuur trekt nieuwe gebruikers aan en haalt zo auto’s van de weg.
We zorgen ervoor dat  fietspaden ook over de gemeentegrenzen doorlopen.
Gewestwegen waar 70 km/u gereden wordt, krijgen een volledig afgescheiden  fietspad.
Waar de snelheidslimiet op 50 km/u ligt moeten  fietsers op een verhoogd  fietspad kunnen rijden.
Anders wordt de snelheid tot 30 km/u begrensd.
Waar  fietsers, voetgangers en gemotoriseerd verkeer elkaar kruisen, vermijden we zoveel mogelijk contact.
Met ondertunnelingen of overbruggingen waar daar ruimte voor is.
En anders met verkeerslichten waar groen echt betekent: veilig oversteken.
Zoveel mogelijk kruispunten met verkeerslichten maken we daarom “conflictvrij”.
Alle voetgangers en  fietsers krijgen dan samen groen terwijl het gemotoriseerd verkeer in alle richtingen rood heeft.
ZEVEN.
SCHONE WAGENS ALS AANVULLING OP DUURZAAM VERVOER
Met het Routeplan 2030 maken we de grote verkeersomslag.
Duurzame mobiliteit wordt zo niet langer een alternatief, maar een eerste keuze.
Toch hebben we ook dan af en toe een wagen nodig.
En voor heel wat werkplaatsen zal het nog veel investeringen en tijd vergen vooraleer het openbaar vervoer de auto vervangt.
Dat resterende autoverkeer maken we zo duurzaam mogelijk.
De meeste auto’s staan het grootste deel van de dag gewoon stil.
Daarom starten we samen met de al bestaande initiatieven een nationaal autodeelsysteem waarbij je een wagen gemakkelijk met je buren kan delen.
De overheid subsidieert het wagenslot dat je via een centrale app kunt ontgrendelen.
De kosten voor het autogebruik worden onder elkaar gedeeld.
Om de resterende wagens zo duurzaam mogelijk te maken, breiden we het net van slimme laadpalen en tankstations voor waterstof uit.
We kiezen bij voorkeur voor slimme laadpalen die de batterijen van de aangesloten auto’s integreren in het smart grid.
Zo maken we het mogelijk om tegen 2030 geen nieuwe verbrandingsmotoren meer in gebruik te nemen.
Door de verkeersbelasting afhankelijk te maken van het gewicht en het vermogen van de ingeschreven wagen maken we haar rechtvaardiger en duurzamer.
We belonen zo wie kiest voor een meer ecologische wagen.
Gewicht en vermogen van een wagen zijn immers meer betrouwbare indicatoren voor de milieu-impact ervan dan de officiële uitstoottesten.
Zeker nu we weten dat de fabrikanten er niet voor terugdeinzen deze testen te vervalsen.
Toen de Dieselgate losbarstte, trad de regering zelfs niet op.
Er kwam geen gerechtelijke vervolging, de lobby’s en de draaideur tussen de politiek en de auto-industrie werden niet aangepakt.
Wie met een salariswagen rijdt, legt gemiddeld dubbel zoveel kilometer af als iemand met een privéwagen.
Pendelaars in een salariswagen zorgen voor de helft van de files op de Brusselse ring.
We laten het gedoe met de salariswagens, dat handenvol geld kost en waarvan maar 20% van de werknemers profiteert, geleidelijk uitdoven door er geen nieuwe fiscale voordelen meer voor toe te kennen.
De Federale Overheidsdienst Mobiliteit schat dat de regeling cash for car immers nog geen 10% van de gezinnen zal overtuigen de salariswagen te laten staan voor meer nettoloon.
Ondertussen blijft de overheid zo per jaar 2 miljard euro belastinginkomsten en 1,75 miljard euro socialezekerheidsbijdragen mislopen.
Om al dat geld terug naar de maatschappij te laten vloeien, dringen we erop aan bij collectieve loononderhandelingen het wegvallen van dit extralegale voordeel om te zetten in bijkomend brutoloon.
We willen een modal shift van de auto naar duurzamere vormen van transport.
Het spreekt dan ook voor zich dat we geen nieuwe weginfrastructuur aanleggen, ook niet een verbreding van de Brusselse ring.
We bekijken wel waar we met nieuwe infrastructuur woonen natuurgebieden kunnen ontlasten.
We blijven achter de oorspronkelijke plannen van Ringland staan: de scheiding van het doorgaand en het stedelijk verkeer op de Antwerpse ring en de volledige overkapping.
12. RECHT OP WATER, VOOR IEDEREEN
STANDPUNT
Drinkwater is een basisbehoefte en zou een recht moeten zijn voor iedereen.
Met een integraal waterbeheer in publieke handen keren we de trend van de stijgende waterfacturen en slinkende voorraden.
We garanderen de toegang tot water en bereiden ons voor op de gevolgen van de klimaatverandering.
WAT WIJ WILLEN
EEN.
GEGARANDEERD RECHT OP WATER VOOR IEDEREEN
•We nemen het recht op water op in artikel 23 van de Grondwet.
Water wordt toegevoegd aan de lijst van goederen waarop geen beslag gelegd mag worden, volgens artikel 1408 van het Gerechtelijk Wetboek.
•We verbieden dat men om financiële redenen water bij mensen afsluit of beperkt.
Bij achterstallige betalingen dient een schuldbemiddelingsdienst mensen te begeleiden.
•We doen een gratis onderzoek bij alle gezinnen waar het waterverbruik abnormaal hoog ligt.
We helpen er een mouw aan te passen.
•We weigeren nieuwe onrechtvaardige verbruikstaksen en prijsverhogingen.
We gaan het waterbeleid weer financieren met een herverdelingsbeleid via de algemene belastinginkomsten.
•Per gedomicilieerd persoon in een woning garanderen we – zoals in Vlaanderen tot 2015 het geval was – dat de eerste 15 m3 gratis zijn (25 m3 voor alleenstaanden).
•Wij schaffen de degressieve tarieven voor grootverbruikers af en laten de bedrijven instaan voor alle kosten van hun afvalwaterzuivering.
TWEE.
TRANSPARANTE, DEMOCRATISCHE OVERHEIDSDIENSTEN VOOR HET WATER
•We lanceren een openbaar investeringsplan om het drinkwaternet te renoveren en de waterzuivering voort te zetten tot een zuiveringsgraad van 100% is bereikt.
•We willen per gewest één overheidsbedrijf voor de productie en distributie van drinkwater.
Dat is efficiënter en staat garant voor een continue watervoorziening.
•Overheidsbedrijven in de watersector moeten transparant werken, met controle door burgers en het middenveld.
•Het beheer van de watercyclus – zowel de drinkwatervoorziening als de afvalwaterzuivering – blijft in publieke handen.
We wijzen de privatisering ervan af.
DRIE.
WATERLOPEN EN WATERVOORRADEN BESCHERMEN TEGEN VERVUILING
•We gaan voor een zuiveringsgraad van 100%.
We bouwen het rioolen collectorennetwerk verder uit en werken aan waterzuiveringsstations en individuele waterzuiveringssystemen.
•We gaan bij alle industriële lozingsvergunningen na of ze wel in overeenstemming zijn met de kwaliteitsdoelstellingen van de ontvangende wateren.
•We lanceren een strak controleprogramma voor industriële lozingen, met regelmatige analyses van een breed spectrum polluenten volgens sector.
•We versterken de afdeling Milieu-inspectie van het Departement Omgeving om het aantal onaangekondigde controles te verhogen.
VIER.
VERBETERING VAN DE ECOLOGISCHE TOESTAND VAN HET OPPERVLAKTEWATER
•We verhogen de middelen van het Instituut voor Natuuren Bosonderzoek en van de universiteiten om aquatische ecosystemen beter te begrijpen en strategieën uit te werken om ze te herstellen.
•We herstellen zoveel mogelijk de natuurlijke toestand van waterlopen, met aandacht voor oevers, bufferzones, meanders, maatregelen tegen erosie, verdwenen soorten.
•We financieren onderzoek naar residu’s van geneesmiddelen, hormoonontregelaars, microplastics … en naar de effecten ervan op de aquatische organismen en op de volksgezondheid door een bijdrage van de betrokken sectoren.
VIJF.
ONZE WATERVOORRADEN BEHOUDEN EN DROOGTE BESTRIJDEN
•Toegang tot grondwaterreserves verlenen we prioritair aan overheidsbedrijven voor de productie van drinkwater, en pas daarna, volgens wat voorradig is, aan particuliere ondernemingen.
•De onttrekking door de industrie controleren we strikt en belasten we.
Zo zetten we bedrijven aan zuinig met water om te springen.
•We stoppen het verharden van de bodem.
Daarom dringen we de vergunningen voor verharding terug en geven we financiële stimuli om parkeerplaatsen, publieke ruimtes enzovoort te ontharden.
•We gaan voor een rationeel watergebruik met hulpmaatregelen, premies en derde-investeerderformules om falende watervoorzieningssystemen te verbeteren, reservoirs en regenwaterputten aan te  leggen.
•Waterzuiveringsstations rusten we uit met installaties waar boeren, gemeentediensten en de industrie zich tegen kostprijs kunnen komen bevoorraden met gezuiverd afvalwater.
VISIE
EEN.
EEN GEGARANDEERD RECHT OP WATER VOOR IEDEREEN
In 2010 hebben de Verenigde Naties “het recht op schoon en hoogwaardig drinkwater en op sanitaire voorzieningen” uitgeroepen tot een elementair mensenrecht dat “onontbeerlijk is voor het recht op leven”.
Regeringen moeten er dus voor alle burgers voor zorgen dat gebruikt water (via riolen, collectoren, collectieve of individuele waterzuivering) wordt opgevangen en gezuiverd en dat er voldoende gezond en drinkbaar water ter beschikking staat.
Voor dat recht mogen er geen financiële belemmeringen zijn.
De productie en distributie van drinkwater, maar ook de opvang en zuivering van afvalwater zijn voor ons essentiële overheidsdiensten.
Privatiseren is hier uit den boze.
Hoe staat het in de praktijk met dat recht op water?
Een studie uit 2018 in opdracht van de Koning Boudewijnstichting besluit dat “een nieuwe vorm van sociale uitsluiting dreigt omdat de waterfactuur jaar na jaar blijft stijgen”.
De studie stelt vast dat 1 op de 4 Brusselse gezinnen, 1 op de 5 Waalse gezinnen en 1 op de 9 Vlaamse gezinnen met waterarmoede kampt en het risico loopt op afsluiting.
Het aantal afbetalingsplannen blijft stijgen.
Er blijven volgens de studie kwetsbare doelgroepen, zoals daklozen en permanente campingbewoners, “met een te beperkte toegang tot kwaliteitswater”.
Tussen 2005 en 2016 is de gemiddelde waterfactuur in Vlaanderen 89%, in Wallonië 74% en in Brussel 56% duurder geworden.
Tegelijk is de gezondheidsindex, die de basis vormt voor de aanpassing van de lonen en sociale uitkeringen, met slechts 22% toegenomen.
Gezinnen in oude, versleten woningen moeten vaak hoge waterfacturen slikken.
Niet wegens hoog verbruik, maar door waterlekken.
Een druppende kraan kost op een jaar al gauw meer dan 100 euro en een lekkende wc-pot zelfs meer dan 700 euro.
Arme gezinnen hebben over het algemeen ook toestellen die niet zuinig omspringen met water.
We verbieden dat men het water van gezinnen of mensen om financiële redenen afsluit of beperkt.
Bij achterstallige betalingen zorgen we voor begeleiding door een schuldbemiddelingsdienst.
Bij alle gezinnen waar het waterverbruik abnormaal hoog ligt, doen we een gratis onderzoek en helpen we er een mouw aan te passen.
Vlaanderen heeft sinds 2016 een “integrale waterfactuur” met vier componenten:
een vastrecht (onafhankelijk van het verbruik),
de prijs van het verbruikte water zelf (voor de aanmaak en levering door de drinkwatermaatschappij),
een taks voor de aanleg en het onderhoud van de gemeentelijke riolen (de “gemeentelijke bijdrage”) en
een taks voor de zuivering van het afvalwater (door de nv Aquafin, de “bovengemeentelijke bijdrage”).
Let wel: de grote ondernemingen betalen geen vastrecht en hebben bij de meeste drinkwaterbedrijven een gunsttarief bij hoog verbruik.
In Vlaanderen is 1% grootverbruikers (meer dan 450 m3 per jaar) verantwoordelijk voor 43% van het totale drinkwaterverbruik.
Dat de prijs de pan uitswingt is vooral te wijten aan de verhoogde taksen voor riolen en zuivering.
Vroeger – voor 2000 – betaalde de overheid de kost voor de opvang en de zuivering van het afvalwater uit de algemene fiscale inkomsten.
De logica was dat de gemeenschap de algemene kosten van de watervoorziening en -zuivering draagt en dat het belastingstelsel daarbij zorgt voor een billijke spreiding van de lasten.
Immers, wie meer verdient, betaalt meer belastingen en draagt dus meer bij.
Vandaag betalen de gezinnen via de waterfactuur al twee derde van de kosten van riolen en zuivering.
Minister Joke Schauvliege van CD&V wil dat optrekken naar 100%.
Ze vindt blijkbaar dat water geen basisrecht meer is.
Moeten betalen volgens verbruik en niet meer volgens inkomen: dat is sociaal onrechtvaardig.
Minister Schauvliege en de regeringspartijen gaan er blijkbaar van uit dat door de hoge waterprijs elk gezin het waterverbruik zal verminderen.
Maar zo gaat het er in de realiteit natuurlijk niet aan toe.
Water is een basisgoed.
Waterconsumptie evolueert dan ook maar weinig bij prijsveranderingen.
Men zegt in het jargon dat water een “zwakke prijselasticiteit” heeft.
Zo zou een prijsverhoging van 10% slechts resulteren in een afname van het waterverbruik met 1%.
Er zijn sociale correcties op de Vlaamse waterfactuur, maar die gelden slechts voor een heel beperkte groep: leefloners, gepensioneerden met een IGO-uitkering, ouderen met een zorgbudget en mensen met een handicap.
In 2017 ging het om 156.000 gezinnen, dat is 6% van de Vlaamse gezinnen.
De andere huishoudens met een laag inkomen vallen uit de boot en betalen de volle pot.
We weigeren nieuwe verbruiksbelastingen en prijsverhogingen, ze zijn onrechtvaardig.
We streven ernaar het waterbeleid te financieren via een herverdelingsbeleid (langs de algemene fiscale inkomsten).
Tot 2015 waren in Vlaanderen de eerste 15 m3 water per gezinslid gratis.
Wij willen deze sociale maatregel herstellen.
Alleenstaanden krijgen 25 m3 water gratis.
TWEE.
TRANSPARANTE, DEMOCRATISCHE OVERHEIDSDIENSTEN VOOR HET WATER
Het lijkt vanzelfsprekend: beschikken over drinkbaar water en goede sanitaire voorzieningen.
Toch is dat niet zo.
De Europese burgerbeweging Right2Water verzamelde 2 miljoen handtekeningen om dat debat in het Europees Parlement mogelijk te maken.
Dat Parlement keurde daarop een resolutie goed die water erkent als een mensenrecht en als een publiek goed met een essentiële waarde voor alle burgers.
Right2Water vraagt voor iedereen een gelijk recht op toegang tot water en waterzuivering
en vraagt “de waterbevoorrading en het beheer van waterreserves niet aan de regels van de interne markt te onderwerpen en watervoorziening uit te sluiten van de liberalisering.“
Slovenië nam in 2016 dat recht op niet-geprivatiseerd drinkwater op in de grondwet.
Er staat: “De watervoorziening van de bevolking wordt direct verzekerd door de Staat via de lokale overheden, rechtstreeks en zonder er winst op te maken.
Watervoorraden zijn een openbaar goed.
Zij zijn in de eerste plaats bestemd om de bevolking duurzaam van drinkwater te voorzien en zijn daarom geen koopwaar.“
Toch is de privatisering van de waterdiensten helaas geen duister waanbeeld.
In Italië hebben een referendum en een uitspraak van het Grondwettelijk Hof plannen in die zin gedwarsboomd.
Ook in Griekenland verwierp de bevolking in een referendum de privatisering van het drinkwaterbedrijf, maar de Europese Trojka legde dat naast zich neer.
En van Portugal werd geëist Águas de Portugal op de markt te gooien.
In de kaderrichtlijn Water heeft de Europese Unie de privatisering al ingecalculeerd.
Ze deed dat door in de richtlijn van de lidstaten te eisen dat de prijs voor de waterverbruiker overeenstemt met “de werkelijke kosten” van de waterproductie en -zuivering.
Alle privatiseringen beginnen zo: met de theorie dat men “de werkelijke kosten” moet doorrekenen aan de gebruikers.
Die gebruikers heten voortaan dan ook “klanten”.
Maar er is ook verzet.
Steeds meer overheden nemen het geprivatiseerde water opnieuw onder overheidscontrole.
Zo besliste de stad Parijs haar burgers opnieuw zelf van water te voorzien na een kwarteeuw privébeheer door Suez en Veolia.
De waterprijs ging meteen weer naar beneden.
Ook Grenoble, Cherbourg en andere Franse steden kiezen ervoor weer zelf in te staan voor de watervoorziening.
In Spanje is een gelijkaardige beweging aan de gang.
Overal waar de bevolking inspraak heeft via een referendum, komt dezelfde uitslag uit de bus: wij willen dat water publiek bezit blijft.
In België zijn alle drinkwaterbedrijven openbaar.
Het zijn er 9 in Vlaanderen, 49 in Wallonië en 1 in Brussel.
We denken dat het doeltreffender is om per gewest met niet meer dan één waterdistributieen waterzuiveringsmaatschappij te werken.
Waterbeheer vereist veel expertise en met de droogteperiodes van de klimaatopwarming in het vooruitzicht is het voor de continuïteit nodig op grotere schaal te werken.
Wij willen terzelfdertijd deze gewestelijke en intercommunale waterbedrijven democratiseren: we beperken de vergoedingen van hun bestuurders, zorgen voor totale transparantie en nemen het middenveld en de burgers op in de bestuursorganen.
Vanzelfsprekend moet het management ervan instaan voor een uitstekende dienstverlening aan het publiek.
Wij lanceren een openbaar investeringsplan om:
•het drinkwaternet te renoveren;
•door te gaan met waterzuivering tot een zuiveringsgraad van 100% bereikt is;
•oude, lekkende of beschadigde riolen te vernieuwen;
•de aansluiting op het rioolstelsel te veralgemenen en waar mogelijk zonder gevaar voor het leefmilieu afvalwater en regenwater van elkaar te scheiden;
•helder water (van bronnen, beken, afwatering, reeds gezuiverd afvalwater…) van het rioolstelsel af te koppelen.
DRIE.
WATERLOPEN EN WATERVOORRADEN BESCHERMEN TEGEN VERVUILING
De laatste decennia zijn grote inspanningen geleverd om het afvalwater van gezinnen, diensten en kleine ondernemingen te zuiveren.
Toch stagneert de algemene waterkwaliteit van wat heet “de waterlichamen”, dat zijn de stilstaande of stromende oppervlaktewaters.
De reden?
De geïnstalleerde waterzuiveringscapaciteit wordt niet volledig benut omdat niet alle woningen aangesloten zijn op het rioolstelse l, omdat septische putten niet zijn afgesloten en omdat het rioolstelsel zich in een slechte staat bevindt.
De gemeentelijke riolen zijn de zwakke schakel in de waterzuivering.
Gemeenten hebben hulp nodig bij het beheer van hun rioolstelsel.
Openbare instanties voor waterzuivering zijn daar de aangewezen partners voor.
In Vlaanderen wordt 84% van het huishoudelijk afvalwater gezuiverd.
Er is de komende tien jaar nog 9,3 miljard euro nodig om het rioolstelsel verder uit te bouwen en aan de Europese doelstellingen voor waterkwaliteit te voldoen.
Dat is 2,7 miljard euro meer dan het huidige budget.
Het is de prijs die we betalen voor onze slechte ruimtelijke ordening: lintbebouwing en verspreide verkavelingen maken aanleg en onderhoud van riolering veel duurder.
De zuiveringsinspanning moet dus verder gezet worden en we moeten ook bepaalde waterzuiveringsstations moderniseren om betere prestaties te halen.
Voor afgelegen huizengroepen en alleenstaande huizen moeten er eenvoudige, of zelfs individuele waterzuiveringssystemen komen.
Onder druk van de overheid zijn ook industriële lozingen fors gedaald.
Zorgen voor een goede kwaliteit van het oppervlaktewater is een must voor bedrijven, willen ze voldoen aan de Europese richtlijnen.
In Vlaanderen daalden de industriële lozingen tussen 2010 en 2016 met waarden tussen 20 en 69%.
Dat is deels toe te schrijven aan de sluiting van vervuilende fabrieken, maar ook aan maatregelen van de industrie zelf en aan opgelegde maatregelen om water te zuiveren en bepaalde processen te verbeteren.
Toch blijven polluenten in de industrie en de landbouw voor problemen zorgen: zware metalen, koolwaterstoffen, pesticiden, fenolen enzovoort.
Dat kan zo niet verder.
We herbekijken alle lozingsvergunningen van ondernemingen met het oog op de kwaliteitsdoelstellingen in de ontvangende wateren.
We werken een controleprogramma voor industriële lozingen uit, met regelmatige analyses van een breed spectrum polluenten.
We versterken de afdeling Milieu-inspectie in het Departement Omgeving om meer onaangekondigde controles te doen.
Landbouw beïnvloedt de kwaliteit van het oppervlakteen grondwater.
Er is de vervuiling door nutriënten (stikstof en fosfaten) en pesticiden.
Ook de erosie van landbouwgrond vormt een probleem.
We nemen maatregelen tegen deze erosie: beplanting van oevers, aanleg en onderhoud van hagen, bermen, bosjes en grasstroken, grondbedekkers …
We beschermen grondwaterreserves tegen buitensporig gebruik en tegen chemische vervuiling.
De ecologische kwaliteit van het oppervlaktewater moet beter.
Wij realiseren de Europese wetgeving op dit gebied: de nitraatrichtlijn en de kaderrichtlijn Water.
De normen van deze wetgeving moeten we in 2027 halen.
VIER.
VERBETERING VAN DE ECOLOGISCHE TOESTAND VAN HET OPPERVLAKTEWATER
De Europese kaderrichtlijn Water schrijft voor dat de oppervlaktewaters tegen eind 2015 een “goede toestand” en het vereiste “ecologische potentieel” moesten verwerven.
Uitstel is mogelijk tot 2021 of 2027.
Wij onderschrijven deze doelstellingen.
Een goede ecologische toestand van onze beken, rivieren en estuaria, meren en vijvers komt ons allen ten goede.
Het is van belang voor de biodiversiteit, voor de recreatie, voor de productie van drinkwater, maar ook voor de landbouw en industrie.
Vlaanderen telt 501 waterlichamen.
Ondanks alle moeite halen maar 2 van deze 501 waterlichamen de beoordeling “goede toestand” en “goed ecologisch potentieel”.
Er zijn grote inspanningen nodig.
We moeten de afvalwaterlozingen verminderen en de waterlopen die zijn rechtgetrokken of gekanaliseerd, in hun natuurlijke toestand herstellen.
Dat doen we door de oevers in te richten, bufferzones te creëren, meanders te graven, te baggeren en baggerslib te verwijderen, maatregelen te treffen tegen de erosie in het stroomgebied en verdwenen soorten te herintroduceren.
In ons afvalwater en in onze beken en rivieren duiken “nieuwe” stoffen in minieme concentraties op: residu’s van geneesmiddelen, hormoonontregelaars, microplastics enzovoort.
Onze waterzuiveringsstations zijn daar niet op voorzien en de kennis over de gevolgen ervan voor fauna en flora en voor de menselijke gezondheid is nog fragmentarisch.
Daarom willen we meer onderzoek naar stoffen in het water en naar de effecten van die stoffen op de organismen en op de gezondheid van de mens.
We laten dat onderzoek mee financieren door de betrokken sectoren.
VIJF.
ONZE WATERVOORRADEN BEHOUDEN EN DROOGTE BESTRIJDEN
2018 was het droogste jaar sinds het begin van de metingen door het KMI.
In delen van Vlaanderen en Wallonië was het water gerantsoeneerd.
De klimaatverandering brengt drogere voorjaren en zomers, en nattere winters.
Zo komen onze watervoorraden onder druk te staan en wankelt het ecologisch evenwicht van onze waterlopen.
Bij metingen in 2018 was het aantal plaatsen in Vlaanderen met een zeer lage grondwaterstand verdubbeld.
Soms gaat het over peildalingen van tientallen meter.
Zorgwekkend, want het grondwater is het zuiverste water.
We gebruiken het voor de bereiding van drinkwater en als waterbron voor de industrie en voor de landbouw, die een grote waterverbruiker is.
Naast het neerslagtekort is de grote hoeveelheid verharde oppervlakte daar debet aan: een derde van het Vlaamse landoppervlak is verhard en daar kan het neerslagwater niet in de bodem dringen.
Het wordt versneld afgevoerd, wat benedenstrooms tot wateroverlast kan leiden.
Kortom, de waterbalans is uit evenwicht, we spreken van een verdroging.
We moeten snel inzetten op waterbesparing.
We willen de gezinnen daarbij helpen.
Van de grote verbruikers, de industrie en de landbouw, vragen we consequente inspanningen.
Daarbij: niet voor alle watergebruik is drinkwaterkwaliteit vereist.
Voor bepaalde toepassingen zoals voor koelwater, reiniging of irrigatie kan het gezuiverd effluent van de rioolwaterzuiveringsinstallaties ook voldoen.
En de huishoudens kunnen regenwater aanwenden onder meer voor de wc-spoeling, die goed is voor een derde van het verbruik.
Daarnaast zijn maatregelen nodig om het regenwater in de bodem te laten infiltreren.
Vasthouden, bergen en bufferen zijn hier de sleutelwoorden, bijvoorbeeld in gecontroleerde overstromingsgebieden en in wadi’s op bedrijfsterreinen.
13.DE KRACHT VAN BOERENLANDBOUW
STANDPUNT
De landbouw van morgen voorziet in goede banen, gezonde voeding en zet ons op weg naar een klimaatneutraal België.
Maar de agrobusiness staat in de weg van zo’n duurzame landbouw voor mens en milieu.
We trekken daarom de kaart van de lokale boeren, van de biologische landbouw en de agro-ecologie.
We zorgen dat de grond toekomt aan wie hem bewerkt en maken van de landbouw een beroep met toekomst.
WAT WIJ WILLEN
EEN.
DE GROND VOOR WIE HEM BEWERKT
•We beschermen de landbouwgronden.
We stoppen het ruimtebeslag erop.
Behalve in specifieke gevallen van omvorming tot natuurgebied, offeren we geen landbouwgrond meer op.
•We verbieden de verkoop van landbouwgrond door de overheid en de aankoop ervan door speculanten.
Alleen echte landbouwers en openbare operatoren kunnen landbouwgrond kopen.
•We creëren, zoals in Frankrijk, gespecialiseerde overheidsbedrijven om landbouwgrond te beheren.
Die hebben voorkooprecht bij de verkoop van landbouwgrond.
•We willen een pachtwetgeving die de rechten van de boeren en de landbouwcoöperatieven versterkt en het voortbestaan van hun bedrijven waarborgt.
TWEE.
VAN LANDBOUW EEN BEROEP MET TOEKOMST MAKEN
•We richten een openbare landbouwbank op als apart filiaal van de overheidsbank, ter ondersteuning van de boeren.
•De landbouwbank besteedt bijzondere aandacht aan investeringen die de arbeidsomstandigheden in de sector en het dierenwelzijn verbeteren of die een stap zijn in de omschakeling naar agro-ecologie of naar de biologische landbouw.
•We verschaffen het Prijzenobservatorium de middelen om te zorgen voor een eerlijker verdeling van de winstmarges tussen producenten, verwerkers (in de voedingsindustrie) en distributeurs.
•Voor bepaalde basisproducten, zoals melk en vlees, leggen we minimumprijzen voor de boer vast.
•We zorgen voor een steviger administratieve begeleiding van de boeren, met onafhankelijke specialisten inzake recht, management, fiscaliteit, ecologische transitie en innovatie.
•We implementeren de VN-Verklaring over de Rechten van de Boeren en andere personen die werken op het platteland.
DRIE.
STEUNEN OP DE PRINCIPES VAN DE BIOLANDBOUW
•We geven boeren het advies zo weinig mogelijk pesticiden en kunstmeststoffen te gebruiken.
We verbieden rond deze producten alle publiciteit, promotie en koppelverkoop (meststoffen pesticiden zaaigoed).
•We hanteren het voorzorgsprincipe vooraleer nieuwe pesticiden toe te laten, met voldoende testen en een voldoende lange toezichtsperiode.
•We gaan voor openbare landbouwonderzoekscentra die zich concentreren op het ontwikkelen van de beste methodes voor agro-ecologie en biologische landbouw, aangepast aan onze streken en culturen (rekening houdend met de klimaatwijziging).
•We ondersteunen boeren financieel, materieel en technisch bij de omschakeling naar meer doorgedreven vormen van agro-ecologie: biologische landbouw, permacultuur, agro-bosbouw …
•We pleiten voor een veeteelt op maat van de beschikbare gronden (weiden en voedergewassen).
We willen meer gemengde exploitaties en meer samenwerking tussen complementaire exploitaties.
•We houden het onderzoek naar ggo’s publiek en onafhankelijk.
We wijzen patenten af op al wat leeft.
We verlengen het moratorium op het telen van ggo’s.
VIER.
GEZOND EN BETAALBAAR VOEDSEL
•We nemen het recht op een gezonde, evenwichtige en betaalbare voeding op in artikel 23 van de Grondwet.
We voeren een klachtenprocedure in voor mensen wier recht op voeding geschonden wordt.
•Het Federaal Agentschap voor de Veiligheid van de Voedselketen (FAVV) maken we efficiënter en transparanter.
Het FAVV moet zich focussen op de agro-industrie, waar de risico’s veel groter zijn.
•In plaats van kleine producenten en coöperatieven te sanctioneren, ondersteunen en begeleiden we ze om de kwaliteit van hun producten te verbeteren en de sanitaire normen na te leven.
•We gaan voor voedsel met een goed evenwicht tussen plantaardige en dierlijke eiwitten.
Zeker ook in grootkeukens in openbare instellingen, scholen en ondernemingen.
•Wij geven in openbare cateringdiensten voorrang aan lokaal en seizoensgebonden voedsel dat afkomstig is van duurzame landbouw.
•We leggen maximumprijzen op voor basisproducten, ten koste van de hoge winstmarges van de distributie.
VIJF.
STEUNEND OP LOKALE LANDBOUW STREVEN WE NAAR EEN ONAFHANKELIJKE  VOEDSELVOORZIENING
•We gaan voor de korte keten in de verkoop, dicht bij het landbouwbedrijf en weg van de verkoopkanalen van de agro-industrie en de grote distributiebedrijven.
•We steunen burgerinitiatieven die de banden met de landbouw aanhalen: Boeren en Buren, community supported agriculture-initiatieven, plukboerderijen, samentuinen, volkstuinen en boerenmarkten.
•We moedigen de totstandkoming van voedselgordels rond de steden aan door er de landbouwers te ondersteunen en te investeren in korteketenprojecten.
•We ontwikkelen de grondgebonden stadslandbouw onder meer door het promoten van de volkstuinen.
•We gaan voor regionale en intercommunale grootmarkten die bij plaatselijke producenten tegen lonende prijzen producten aankopen, naar het voorbeeld van de marchés d’intérêt national in Frankrijk.
ZES.
FUNDAMENTELE HERVORMING VAN HET GEMEENSCHAPPELIJK  LANDBOUWBELEID
•In alle internationale verdragen en regelgeving laten we de landbouwen voedingsuitzondering inschrijven.
Wij laten dezelfde milieu-, sanitaire, sociale en dierenwelzijnsnormen gelden als hier.
•We behouden het budget van het Europees gemeenschappelijk landbouwbeleid.
Fragmentatie ervan naar de afzonderlijke landen leidt tot nog meer concurrentie tussen de producenten.
•Wij heroriënteren het gemeenschappelijk landbouwbeleid naar een model van duurzame, gezonde en sociaal rechtvaardige landbouw en voedselvoorziening, zonder negatieve weerslag op de mensenrechten.
•Dit nieuwe gemeenschappelijke landbouwbeleid gaat uit van de echte landbouwactiviteit zelf, de tewerkstelling, de geleverde diensten, de omschakeling naar agro-ecologie en biolandbouw.
Ze steunt in het bijzonder de kleine ondernemingen.
•We reguleren de gemeenschappelijke markt van de belangrijkste landbouwproducten op basis van de interne vraag.
We houden rekening met de specificiteit van elk land en elke regio.
•Zo waarborgen we een rechtvaardig inkomen voor de producenten.
We zetten daarbij instrumenten in, zoals garantiefondsen en openbare opslag.
•Speculatie op landbouwen voedingsproducten is verboden en wordt streng bestraft.
VISIE
Landbouw is volop in verandering.
Het gemeenschappelijk landbouwbeleid van de Europese Unie heeft lange tijd met gegarandeerde bodemprijzen de toen nog relatief kleinschalige boerenbedrijven beschut tegen de concurrentie van goedkopere landbouwproducten op de wereldmarkt.
In feite waren deze kleine bedrijven een schakel, zij het een kleine schakel, in de keten van de kapitalistische voedselproductie.
Toch werd een schijn van zelfstandigheid opgehouden.
Vanaf 1992 heeft de Europese Unie dat beleid geleidelijk losgelaten.
Ze heeft het quotabeleid afgebouwd en Europa open gesmeten voor de wereldmarkt.
Sinds die liberalisering is de Europese landbouw in een crisis terechtgekomen.
In de voorbije tien jaar is in de Unie een kwart van de boerderijen verdwenen.
Dat is een bedrijf om de drie minuten.
Een afvalrace.
In België zakte het aantal landbouwbedrijven van 87.000 in 1990 naar minder dan 37.000 in 2016.
Tegelijk is de gemiddelde oppervlakte ervan meer dan verdubbeld terwijl het personeel sinds 1990 is gehalveerd.
Toch zijn de werkkrachten in de landbouw nog altijd voornamelijk familiaal.
Maar de boerenstiel wordt moeilijker en de opvolging vormt een groot probleem.
70% van de boeren is ouder dan 50.
En vijf van de zes boeren hebben geen opvolger voor hun bedrijf.
Landbouw is ook kapitaalintensiever geworden.
Er groeit een scheiding tussen het uitbaten van het landbouwbedrijf en het geïnvesteerde kapitaal.
De geproduceerde rijkdom verschuift van de producenten naar de financiële sector.
Ook het bezit van de grond verschuift: van natuurlijke personen vroeger naar vennootschappen vandaag.
We beleven de opkomst van grote uitbatingen en van bedrijven voor landbouwwerkzaamheden die geen binding meer hebben met de gronden die ze bewerken.
Het loonwerk neemt toe, dikwijls met precaire en tijdelijke arbeidscontracten.
Met dit landbouwbeleid doen vooral de agro-industrie en de grote distributiebedrijven hun voordeel.
Terwijl zij grote winstmarges berekenen, zien de producenten hun prijzen aanhoudend dalen.
EEN.
DE GROND VOOR WIE HEM BEWERKT
In België is maar een derde van de landbouwgrond eigendom van de producenten.
Tweederde wordt gepacht, dat wil zeggen: aan landbouwbedrijven verhuurd.
Veel landbouwgrond wordt niet meer bewerkt omdat een ander gebruik ervan rendabeler is: voor woonverkavelingen of industriezones, voor paardenfokkerijen … Dat heet: “ruimtebeslag” op landbouwgrond.
Sinds het begin van de jaren 1960 heeft de Europese Unie ongeveer een vijfde van haar landbouwgrond door ruimtebeslag verloren zien gaan.
Dat is elf keer de oppervlakte van België.
In Vlaanderen is een derde van de gronden verhard.
Elke dag verdwijnen in Vlaanderen 6 hectare open ruimte.
Landbouwgrond is geen onuitputtelijke natuurlijke rijkdom!
We hebben die grond nodig om mensen te voeden en de uitstoot van broeikasgassen te beperken.
Dit ruimtebeslag moet stoppen.
Wij beschermen de landbouwgrond en de kleine en middelgrote boerenbedrijven.
Behalve in bepaalde gevallen, voor de omvorming tot natuurgebied, offeren we geen landbouwgrond meer op.
Het ruimtebeslag en de grote beleggingen in gronden leiden tot speculatie met landbouwgrond en tot concentratie ervan.
Boeren in Wallonië kopen niet eens de helft van de landbouwgrond die te koop staat, wegens te duur.
En in Vlaanderen heeft de druk op de landbouwgrond de prijs ervan in tien jaar gemiddeld verdrievoudigd.
De overheid moet dringend een grotere rol gaan spelen in de bescherming ervan.
Ze moet instaan voor een betere toegang tot grond voor onze boeren.
Wij verbieden dan ook de verkoop van landbouwgrond van de overheid aan speculanten, zoals de verkoop van 450 hectare van het Gentse OCMW aan miljardair Fernand Huts.
Wij willen dat alleen echte landbouwers of openbare operatoren nog landbouwgrond kunnen kopen.
Naar het voorbeeld van de Franse Safer pleiten we voor een overheidsinstantie die instaat voor het duurzame beheer van de landbouwgronden.
We willen een pachtwetgeving die de rechten van de boeren en de landbouwcoöperatieven versterkt en het voortbestaan van hun bedrijven waarborgt (klassieke pacht van minimaal 36 jaren met recht op overdracht, eindeloopbaanpacht).
We moedigen boeren aan zich te groeperen in coöperatieven om investeringen en zware kosten in materieel te delen.
Wij garanderen deze coöperatieven een bevoorrechte toegang tot landbouwgrond die eigendom is van de overheid.
TWEE.
VAN LANDBOUW EEN BEROEP MET TOEKOMST MAKEN
Jongeren moeten hun droom om in de boerenstiel te stappen, laten varen omdat de grond te duur, het inkomen te onzeker en de investeringen te hoog zijn, terwijl er geen overheidssteun voorhanden is.
Door de liberalisering van de markt, de daling van de landbouwprijzen en het grotere beslag op die prijzen door toeleveranciers en afnemers, zijn de boeren in een dolle wedren naar competitiviteit terechtgekomen.
In de voorbije 15 aar stegen de voedselprijzen voor de consument met 28%.
Maar de prijs die de boeren voor hun producten krijgen, is maar met 19% toegenomen.
De tussenpersonen, de verwerkers en distributeurs gaan met de grootste winst aan de haal.
Intussen leven veel boeren al jaren onder de armoedegrens.
Volgens Boeren op een Kruispunt werkt de helft van de boeren voor minder dan 6 euro per uur.
In Europa bedraagt het inkomen in de landbouwsector ongeveer 40% van het gemiddelde inkomen.
Boeren zitten klem in een uiterst sober verdienmodel, terwijl tegelijk administratief en op het vlak van het leefmilieu almaar meer van hen verwacht wordt.
Ze hebben ondersteuning nodig.
Daarom richten we een openbare landbouwbank op, als een filiaal van de openbare bank.
Deze landbouwbank faciliteert investeringen voor de verbetering van de arbeidsomstandigheden in de landbouw, voor het dierenwelzijn en voor de omschakeling naar agro-ecologie.
Om die ecologische omschakeling te kunnen maken, moeten boeren lonende prijzen krijgen.
Daarvoor heeft de sector stevigere regels nodig, met meer middelen voor het Prijzenobservatorium, zodat het komt tot een eerlijker verdeling van de winstmarges tussen producenten, verwerkers (in de voedingsindustrie) en distributeurs.
Voor bepaalde basisproducten, zoals melk en vlees, leggen we minimumprijzen vast.
We geven producentenorganisaties het recht collectief te onderhandelen over contracten met de agro-industrie en de distributie (volumes en verkoopprijs).
De overheid dient de sector technische diensten van vorming en onderzoek aan te bieden, gericht op de ecologische omschakeling, met nauwe betrokkenheid van de boeren.
We zorgen ook voor meer administratieve begeleiding.
DRIE.
STEUNEN OP DE PRINCIPES VAN DE BIOLANDBOUW
Landbouw heeft een grote impact op de klimaatverandering.
Op wereldschaal zorgt de kapitalistische voedingsindustrie voor de grootste uitstoot van broeikasgassen.
In België stoot de landbouw 10% van de broeikasgassen uit en die uitstoot is in deze eeuw nog maar lichtjes gedaald.
De landbouw moet omschakelen naar agro-ecologie en naar biologische productiemethodes.
Dat is voor tal van redenen nodig: de klimaatverandering, de bodembescherming, de vervuiling van het oppervlakteen grondwater door nitraten, pesticiden en hun residu’s …
We willen een moderne landbouw zonder negatieve impact op het leefmilieu, de natuur of de gezondheid van de consument.
Agro-ecologie kan zelfs een positieve milieubijdrage leveren omdat ze in staat is grote hoeveelheden koolstof in de grond op te slaan en zo de opwarming van de aarde kan tegengaan.
Daarvoor zijn de principes van de biolandbouw nodig: we bouwen het gebruik van kunstmest en milieuschadelijke stoffen drastisch af, we maken optimaal gebruik van de watervoorraden, we bevorderen de biologische activiteit van de bodem en we behouden de biodiversiteit.
In de loop van de geschiedenis heeft de mens voortdurend nuttige eigenschappen van boerderijdieren en cultuurplanten verbeterd.
De recente gentechnologie stelt ons in staat het genoom van levende wezens rechtstreeks te veranderen in genetisch gemodificeerde organismen: de ggo’s.
Omdat deze ggo’s zich in de handen bevinden van op geld beluste concerns in de chemie en de zaaigoedindustrie, vormen ze een gevaar.
De concerns focussen bijvoorbeeld op de ontwikkeling van variëteiten die resistent zijn tegen bepaalde pesticiden (zoals glyfosaat) in plaats van op soorten die ziekteresistent zijn.
Ze verhogen ook de afhankelijkheid van de landbouwer van de grootindustrie.
Er rijzen ook veel vragen over de ecologische gevolgen van ggo’s op de langere termijn.
Zo kunnen genetisch gemodificeerde planten zich verspreiden buiten de velden, zich met wilde planten kruisen of misschien ook populaties insecten aantasten.
Om die redenen willen wij het moratorium op het telen van ggo’s in België verlengen.
VIER.
GEZOND EN BETAALBAAR VOEDSEL
Vandaag produceert onze planeet voldoende voedsel voor de 7,5 miljard mensen.
Toch lijden de laatste jaren weer meer mensen honger: 815 miljoen.
Ook in België is de toestand zorgwekkend: meer dan 450.000 personen doen een beroep op voedselhulp.
Allerlei schandalen brachten aan het licht dat de kapitalistische agro-industrie de bevolking geen gezond, betaalbaar en milieuvriendelijk voedsel kan verzekeren.
Iedereen voldoende kwaliteitsvoedsel garanderen: dát moet het vertrekpunt zijn van een landbouwbeleid.
Als het winstoogmerk van de zakenwereld of de voedingsindustrie het vertrekpunt is, zit het fout.
Zo kanten we ons tegen niet-duurzame biobrandstoffen die gewonnen worden uit landbouwgewassen.
Zij lossen de mobiliteitsen klimaatproblemen op geen enkel vlak op en leggen beslag op landbouwgrond.
Het vleesschandaal met Veviba, de lasagne met paardenvlees, de fipronil-crisis in de eierensector… al deze schandalen wijzen uit dat de kwaliteit en traceerbaarheid van ons voedsel niet gegarandeerd is.
Winstbejag en het recht op voldoende, gezond en evenwichtig voedsel voor de bevolking gaan niet samen.
De schandalen worden in de schoenen van de producenten geschoven, hoewel telkens weer de grote bedrijven uit de agro-industrie in het geding zijn.
Het Federaal Agentschap voor de Veiligheid van de Voedselketen (FAVV) controleert dikwijls kleine producenten en distributeurs, maar de controle van de grote voedselverwerkingsbedrijven is onaanvaardbaar laks: die mogen zelfs zichzelf controleren.
Het FAVV dient zijn inspanningen net te concentreren op de groten uit de agro-industrie.
De gevolgen van fraude op dat meganiveau zijn ernstiger en grootschaliger.
Ons voedsel bevat te veel dierlijke eiwitten afkomstig van de intensieve (niet grondgebonden) veehouderij.
Dat impliceert: veel invoer van grondstoffen bestemd voor de voeders, veel verbruik van water en tegelijk veel uitstoot van broeikasgassen en van polluenten zoals ammoniak dat de bodem verzuurt.
We pleiten voor meer doordachte eetgewoonten en beperken de vleesproductie tot de (grondgebonden) extensieve veehouderij.
De grasveehouderij heeft wel degelijk een plaats in onze landbouw, des te meer omdat permanente weiden veel koolstof vasthouden, belangrijk kunnen zijn voor de biodiversiteit en soms de enige mogelijke landbouwproductie zijn op bepaalde plaatsen (arme gronden, steile hellingen, …).
We gaan voor de consumptie van voedsel met meer plantaardige eiwitten (eiwithoudende gewassen en peulvruchten) en hun productie in Europa.
VIJF.
STEUNEND OP LOKALE LANDBOUW STREVEN WE NAAR EEN ONAFHANKELIJKE  VOEDSELVOORZIENING
We steunen burgerinitiatieven zoals Boeren en Buren, community supported agriculture-initiatieven, plukboerderijen, samentuinen, volkstuinen en boerenmarkten, die de banden met de landbouwwereld verstevigen.
We gaan voor kortere ketens en een lokalere productie.
Wat je in de toekomst op je bord krijgt, is gezond, voornamelijk plantaardig en liefst uit de eigen regio.
Met korte ketens, verkoop op de boerderij en lokale markten is het niet nodig producten te verpakken, te transporteren en tussenpersonen in te schakelen omdat de producent dan rechtstreeks aan de consument kan leveren.
Onder meer door volkstuinen te promoten, ontwikkelen we landbouw in de stad, zoals de organisatie van de Verenigde Naties voor voedsel en landbouw, de FAO, aanraadt.
We doen dit voornamelijk uit pedagogische overwegingen en om het samen-leven te bevorderen, want deze productie zal verre van voldoende zijn om de bevolking van onze steden te voeden.
Zelfvoorziening qua voedsel blijft moeilijk in een zo dichtbevolkt en geïndustrialiseerd land als België.
We blijven deels aangewezen op landen zoals Frankrijk met een groter landbouwareaal.
Daarnaast gaan we met landen in het Zuiden de handelsrelaties aanhalen op basis van wederzijds voordeel en gelijkheid.
Zo stellen we hen in staat hun landbouw evenwichtig te ontwikkelen zodat ze ook zelfvoorzienend kunnen worden op voedselgebied.
ZES.
FUNDAMENTELE HERVORMING VAN HET GEMEENSCHAPPELIJK  LANDBOUWBELEID
Een op een nieuwe leest geschoeid gemeenschappelijk landbouwbeleid vaart in tegen de stroom van de vrijhandelsverdragen.
Die vormen immers een bedreiging voor de kleinschalige landbouw en maken de weg vrij voor de invoer van landbouwproducten van een agro-industrie die zich niet houdt aan de ecologische, sanitaire en sociale normen die we willen hanteren.
De Europese Unie heeft sinds 1992 de melken suikerquota geleidelijk afgebouwd en ze uiteindelijk helemaal losgelaten.
Ze heeft vervolgens de sector totaal opengesmeten voor de wereldmarkt.
Zo komt het dat de prijzen van de landbouwproducten in Europa nu mee op en neer gaan met die van de wereldmarkt.
Met die prijzen is het uitgesloten het werk van de producenten nog correct te vergoeden.
Intussen spelen de Europese subsidieregelingen in de kaart van de grootste landbouwbedrijven.
20% van de producenten trekt 80% van de hulp naar zich toe.
Zelfs vennootschappen die alleen maar landeigenaar zijn en niets produceren, kunnen subsidies trekken.
Wij willen dat het gemeenschappelijk landbouwbeleid de kleine ondernemingen meer ondersteunt, bijvoorbeeld door de hulp te plafonneren of door ze te degressief te maken naargelang van de oppervlakte.
Daarmee is het Europees gemeenschappelijk landbouwbeleid nu uitgetekend op maat van de kapitalistische agro-industrie.
Het is gericht op intensieve landbouw en intensief kunstmestgebruik.
Het is schadelijk voor ons leefmilieu.
We moeten het totaal keren.
We behouden het budget, want we geloven in een Europees gecoördineerd landbouwbeleid,
maar we heroriënteren het naar een ecologisch en sociaal model.
We verwerpen de trend om het weer in handen te geven van de aparte Europese landen.
Dat leidt naar nog meer concurrentie en meer ongelijkheid tussen de boeren in de verschillende landen.
14.DIERENWELZIJN: DIEREN ZIJN GEEN ZAKEN
STANDPUNT
Waar winst op de eerste plaats komt, moet het dierenwelzijn wijken.
Dieren zijn in de eerste plaats levende wezens die we met respect willen behandelen.
We stimuleren daarom een agro-ecologie met meer ruimte voor dieren en meer mogelijkheden voor natuurlijk gedrag.
Met duidelijke regels en nauwkeurige controles verbeteren we de leefomstandigheden van de dieren in de landbouw, bij wetenschappelijk onderzoek en bij ons thuis.
WAT WIJ WILLEN
EEN.
DIERENWELZIJN BOVEN WINSTOOGMERK
•We stimuleren de agro-ecologie.
Zo bevorderen we de goede verzorging van landbouwdieren en voorkomen we de verspreiding van ziektes.
•We garanderen voldoende ruimte voor landbouwdieren en toegang tot zonlicht, buitenlucht en de mogelijkheid tot soorteigen gedrag.
We willen correcte criteria voor stalinrichtingen.
•We zorgen voor meer transparantie over leven en sterven van dieren in de vlees-, zuivelen eierenketen.
•We beperken diertransport in Europa tot maximaal acht uur.
We rationaliseren diertransporten zodat ze tot het minimum beperkt worden en we verbeteren de omstandigheden ervan.
•We versterken de dienst Dierenwelzijn en het FAVV zodat ze onaangekondigde controles voor dierenwelzijn en voedselveiligheid kunnen uitvoeren in de volledige voedselketen, van kwekerij tot supermarkt.
•We organiseren regelmatig opleidingen dierenwelzijn voor transporteurs en slachthuispersoneel.
•In grote slachthuizen stellen we een Animal Welfare Officer in vaste dienst aan, die het dierenwelzijn nauwgezet opvolgt.
•We stimuleren het opzetten van lokale slachthuizen.
Zo dringen we diertransporten terug en maken we kortere voedselketens.
•We stimuleren het gebruik van minder stresserende slachten verdovingsmethodes.
TWEE.
DIERPROEVEN TOT EEN MINIMUM BEPERKEN
•Er moet een groter budget komen voor het onderzoek naar alternatieven voor dierproeven.
We zetten daar een centrum voor op, mee te financieren door bedrijven die dierproeven doen.
•We beperken dierproeven tot het minimum.
Een dierproef wordt pas goedgekeurd als de wetenschappelijke relevantie en het maatschappelijk nut ervan getest zijn.
•Onderzoeksmethoden en resultaten van alle dierproeven worden voortaan online geregistreerd, ook die met tegenvallende resultaten.
Zo vermijden we nutteloze dubbele experimenten.
•We zijn tegen het vernietigen van “overtollige” proefdieren.
•We versterken de dienst Dierenwelzijn om grondige, onaangekondigde controles te kunnen verrichten op de naleving van de wetgeving inzake proefdieren.
DRIE.
EEN COHERENT BELEID VOOR DIERENWELZIJN
•We nemen het principe van het welzijn van dieren als gevoelige wezens met eigen belangen en waardigheid op in de Belgische Grondwet, zoals Wallonië en Brussel dat al gedaan hebben.
•We vergroten het draagvlak voor dierenwelzijn via educatieve schoolcampagnes.
Met kinderboerderijen en boerderijbezoeken laten we scholieren kennismaken met de dieren in de landbouw.
•In ons handelsbeleid trekken we de kaart van dierenwelzijn om activiteiten die de natuurlijke habitat van bedreigde dieren in het buitenland verstoren, te verminderen.
VIER.
EEN GOEDE BEHANDELING VAN HUISDIEREN
•We kijken toe op de handel van alle dieren, met regels zoals die vandaag al voor de verkoop van honden en katten gelden.
•We stellen “positieve lijsten” op van diersoorten die men als gezelschapsdier mag houden, naar het voorbeeld van de al bestaande “positieve lijst” voor zoogdieren.
VISIE
EEN.
DIERENWELZIJN BOVEN WINSTOOGMERK
In de Belgische landbouw zorgen miljoenen dieren voor melk, eieren en vlees.
De vleesindustrie verhandelt jaarlijks 320 miljoen dieren en dat getal stijgt.
Het aantal veebedrijven daalt, maar die tellen almaar meer dieren.
De meeste boeren dragen daar goed zorg voor.
Maar omdat de winstlogica vrij spel heeft en de distributie de winstmarges voor de landbouwers kleiner maakt, wordt de hele sector gedwongen de productiviteit verder op te drijven.
Dat blijft niet zonder gevolgen.
De tv-beelden van de dierenmishandeling in het slachthuis van Tielt waren verfoeilijk.
Dat bedrijf wilde de marktprijs van slachtvarkens op 1 euro per kilo houden.
Ver onder de prijs van Duitse en Nederlandse concurrenten en natuurlijk nog veel verder onder de prijs in de grootwarenhuizen.
Met dumpingprijzen is het natuurlijk niet mogelijk varkens gezonde voeding, comfortabele stallen, een goed leven en een pijnloze dood te geven.
Door de winstlogica wordt overal aan dierenwelzijn ingeboet: legbatterijen van kippen, dieren in overvolle kooien, dierentransport in miserabele omstandigheden …
De wetgeving op het dierenwelzijn wordt met de voeten getreden.
Veel noodzakelijke wetgeving, bijvoorbeeld over dierentransport, blijft uit.
Om dierenwelzijn te garanderen, gaan we in de eerste plaats voor agro-ecologie.
Zo bevorderen we niet alleen de goede verzorging van landbouwdieren, maar gaan we ook de verspreiding van ziektes tegen.
We zorgen ervoor dat landbouwdieren toegang hebben tot zonlicht, buitenlucht en zoveel mogelijk natuurlijk soorteigen gedrag kunnen vertonen.
Door te kiezen voor kleinere, lokale slachthuizen kunnen we de afstanden van dierentransport afbouwen en maken we kortere ketens mogelijk.
Volgens onderzoek zorgen gerichte opleidingen voor transporteurs, personeel in slachthuizen en andere mensen die met dieren in contact komen, voor een flinke verbetering.
Daarom willen we gaan naar structurele bijscholingen over dierenwelzijn, ook in bedrijven waar geen inbreuken vastgesteld werden.
We zorgen er voor dat de Animal Welfare Officers, die in grote slachthuizen verplicht worden aangesteld om toe te kijken op het naleven van de wetgeving voor dierenwelzijn, vast in dienst zijn en in alle onafhankelijkheid kunnen werken.
We versterken de dienst Dierenwelzijn en het Federaal Agentschap voor de Veiligheid van de Voedselketen (FAVV).
Zo kunnen beide diensten onaangekondigde controles uitvoeren voor dierenwelzijn en voedselveiligheid in de volledige sector.
Dierenwelzijn, werkomstandigheden en volksgezondheid horen op de eerste plaats te komen, niet de winsten van de aandeelhouders.
TWEE.
DIERPROEVEN TOT EEN MINIMUM BEPERKEN
In België worden elk jaar meer dan 500.000 dieren ingezet voor wetenschappelijke experimenten, testen en onderzoek.
Voor de ontwikkeling van nieuwe medicijnen en therapieën zijn proefdieren jammer genoeg soms nog onmisbaar.
Maar er dienen zich ook almaar meer alternatieven aan.
We willen het gebruik van proefdieren tot het minimum beperken.
We richten daarom een centrum voor alternatieven voor dierproeven op en ontwikkelen een investeringsprogramma dat mee gefinancierd wordt door bedrijven die dierproeven uitvoeren.
Zo versnellen we nieuwe methodes en technieken die proefdieren overbodig maken, zoals weefselkweek, organen op chip, microdoseringen bij mensen of computersimulaties.
We onderwerpen elke aanvraag voor het gebruik van proefdieren aan de wetenschappelijke relevantie en het maatschappelijk nut.
Experimenten die niet de gewenste resultaten opleveren, worden vandaag vaak niet gepubliceerd in wetenschappelijke tijdschriften.
Wanneer er proefdieren in het spel zijn, houdt dat het risico in dat nutteloze tests verschillende keren worden uitgevoerd door onderzoekers die elkaars resultaten niet kennen.
We registreren daarom alle dierproeven online, ook die met tegenvallende resultaten.
Om het lijden van dieren tijdens en na dierproeven zoveel mogelijk te reduceren, vragen we de versterkte dienst Dierenwelzijn grondige, onaangekondigde controles te doen op de plaatsen waar dierproeven worden gedaan.
We stoppen het vernietigen van “overtollige” proefdieren of dieren waarop tests zijn uitgevoerd, wanneer dat niet noodzakelijk is voor het dierenwelzijn.
DRIE.
EEN COHERENT BELEID VOOR DIERENWELZIJN
De zorgplicht voor dieren gaat verder dan de landbouwsector en proefdieren.
Dierenwelzijn vraagt om continue aandacht in alle geledingen van de maatschappij.
Want dieren zijn geen zaken.
We leggen het principe van het welzijn van dieren als gevoelige wezens met eigen belangen en waardigheid daarom vast in de Belgische Grondwet.
In Duitsland, Luxemburg en Zwitserland is dat vandaag al het geval.
Ook Wallonië en Brussel namen het principe op in hun wetgeving.
Op die manier stimuleren we alle overheden om het welzijn van dieren stelselmatig te bewaken.
Jong geleerd is oud gedaan.
Om het bewustzijn over dierenwelzijn te verhogen, maken we werk van educatieve campagnes in scholen.
Met boerderijbezoeken en kinderboerderijen laten we kinderen in aanraking komen met de rol en behandeling van boerderijdieren.
In ons handelsbeleid toetsen we beslissingen aan de impact op dierenwelzijn in de wereld.
We nemen maatregelen om de impact op de natuurlijke leefomgeving van dieren in het buitenland te verminderen, zoals bij de import van palmolie.
VIER.
EEN GOEDE BEHANDELING VAN HUISDIEREN
Een goede start voor een huisdier begint bij grootgebracht worden door een erkende kweker die beschikt over alle noodzakelijke kennis.
Die kan eigenaars ook correct informeren over de behandeling en verzorging van hun nieuw troeteldier.
We behouden de fok van huisdieren daarom voor kwekers die een erkenning kunnen voorleggen, net zoals dat vandaag al voor honden en katten het geval is.
Het is verboden honden en katten te verkopen in handelszaken voor dieren.
Ook op de openbare weg, markten en beurzen is het verboden honden of katten te verkopen.
We willen deze regels laten gelden voor alle verkoop van huisdieren.
Er bestaan vandaag al “positieve lijsten” voor zoogdieren die als huisdier gehouden mogen worden.
We maken werk van zulke lijsten voor andere diergroepen.
Zo zorgen we dat alleen dieren waarvan de verzorging binnen de mogelijkheden van particulieren ligt, gehouden worden.
We gaan daarmee ook de verkoop van kwetsbare en exotische soorten tegen.
VERHOOG DE SLAAGKANS VAN ALLE KINDEREN
III. SOCIALE INVESTERINGEN
15.EEN ONDERWIJS DAT IEDEREEN LAAT SCHITTEREN
STANDPUNT
Zou het niet mooi zijn: een sterk onderwijs waarin alle leerlingen slagen?
Daarvoor hebben we kwaliteitsscholen nodig die de sociale ongelijkheid tegengaan, toegankelijke scholen met gelijke kansen voor hen allemaal.
Met kleinere klassen waar betere en gerichte begeleiding mogelijk is, met speciale ondersteuning voor leerlingen met leermoeilijkheden.
Een school zonder vroegtijdige selectie.
We willen een school die niet alleen dient om een vak te leren, maar die zorgt voor een hoogstaande, evenwichtige en algemene ontwikkeling.
En die het mogelijk maakt voor iedereen die dat wenst hogere studies aan te vatten.
WAT WIJ WILLEN
EEN.
VOOR EEN TOEGANKELIJKE SCHOOL ZONDER FINANCIËLE DREMPELS
•Het kleuteronderwijs maken we volledig gratis, inclusief de voor-en nabewaking, schoolgerief en uitstappen.
•De maximumfactuur in het basisonderwijs verlagen we geleidelijk naar nul.
In het secundair onderwijs voeren we er een in en verminderen die dan stelselmatig naar nul.
•We maken schoolzwemmen gratis voor alle jaren van de lagere school.
TWEE.
ALLE KINDEREN MEE IN HET KLEUTEREN LAGER ONDERWIJS
•We voeren de schoolplicht in vanaf 3 jaar.
•We volgen de evaluatie van gratis maaltijden in Waalse kleuterscholen en starten ook in Vlaanderen met gratis maaltijden.
•We zorgen voor kleinere klassen van maximum 15 leerlingen tot het tweede leerjaar en maximum 20 in de volgende jaren.
•We investeren in professionele en toegankelijke vooren naschoolse opvang.
DRIE.
LAAT IEDEREEN UITBLINKEN IN HET MIDDELBAAR
•We gaan voor een veelzijdige basisvorming die grotendeels gemeenschappelijk is tot 16 jaar.
In het vijfde middelbaar maken leerlingen hun verdere studiekeuze.
•Met investeringen en up-to-date lesmateriaal herwaarderen we de technische en beroepsrichtingen.
•We zetten in op de inclusie van leerlingen met verhoogde zorgnoden.
We makende nodige middelen en mensen vrij om het M-decreet realistisch te maken.
•Om meertaligheid te bevorderen stimuleren we immersie-onderwijs, waarbij sommige vakken in een andere taal dan het Nederlands gegeven worden.
In Brussel ijveren we voor tweetalig onderwijs.
VIER.
EEN PLAATS VOOR ELKE LEERLING
•We garanderen voor elke leerling een plaats op school en een leerkracht voor de klas.
Dat vraagt om een dringende herfinanciering in mensen en gebouwen.
•Met een centraal aanmeldingsregister zorgen we ervoor dat elk kind kan kiezen voor een sociaal gemengde school in de buurt.
•We maken werk van de renovatie en nieuwbouw van scholen.
We houden daarbij de sleutels in de handen van de overheid en stoppen de dure pps.
•We werken toe naar één pluralistisch openbaar onderwijsnet en stimuleren alles wat de samenwerking tussen de netten bevordert.
•Met de “brede school” stellen we schoolgebouwen buiten de lesuren ter beschikking van verenigingen.
We stimuleren daarbij een aanbod van cultuur, sport en bijscholing.
VIJF.
GENOEG MENSEN VOOR EEN ONDERWIJS VAN TOPKWALITEIT
•We hervormen de lerarenopleiding: in een uitgebreid traject reiken we meer algemene kennis aan, maar ook meer vaardigheid om les te geven in een grootstedelijk kader en in dat van het M-decreet.
•We bouwen de vervangingspool uit.
Daar krijgen pas afgestudeerde leerkrachten werken loonzekerheid.
Ze zijn inzetbaar als vervangingsleerkracht of om leerkrachten te ondersteunen.
•We geven vanaf 55 jaar de mogelijkheid het rustiger aan te doen, bijvoorbeeld door jonge collega’s te coachen.
We nemen maatregelen voor een meer werkbare loopbaan.
•We zetten verder in op de zij-instroom van leerkrachten uit andere beroepen.
We tellen de werkjaren van het vorige beroep mee voor de anciënniteit als leerkracht.
•Elke school krijgt een conciërge en onderhoudspersoneel in een vast statutair contract.
ZES.
EEN HOGER ONDERWIJS GERICHT OP DE NODEN VAN DE MAATSCHAPPIJ
•We herfinancieren het hoger onderwijs tot 7.000 euro per student per jaar.
•We brengen het inschrijvingsgeld voor alle studenten terug naar 620 euro.
Op termijn evolueren we naar een kosteloos hoger onderwijs.
•De samenwerking van universiteiten met privébedrijven wordt strikt omkaderd.
We stoppen het opzetten van leerstoelen van privébedrijven aan universiteiten.
•We behouden in het hoger onderwijs een breed aanbod van maatschappelijk relevante richtingen en vakken.
ZEVEN.
IEDEREEN DE KANS GEVEN TE SLAGEN AAN DE HOGESCHOOL OF UNIVERSITEIT
•We stimuleren universiteiten en hogescholen om collectieve studeersessies te organiseren met daarbij gratis professionele studiebegeleiding.
•We voeren het vak Leren studeren in, in het eerste jaar van alle richtingen.
•We verhogen de omkadering van de studenten en de studiebegeleiding door pedagogische bureaus in elke faculteit.
•We houden de kost van cursussen, koten, vervoer, maaltijden, enzovoort binnen de perken.
•We kennen het recht op een studiebeurs automatisch toe.
VISIE
EEN.
VOOR EEN TOEGANKELIJKE SCHOOL ZONDER FINANCIËLE DREMPELS
Studeren is een recht, geen voorrecht.
Een simpele zin en zo waar!
Ook in de Grondwet staat dat onderwijs gratis moet zijn.
Toch maken we dat niet waar en heeft in de grote steden een op de drie gezinnen problemen om de schoolfacturen te betalen.
Er zijn de kosten van vooren nabewaking.
Er is de boterhammentaks voor kinderen die hun lunchpakket in de schoolrefter opeten.
Leerlingen moeten thuisblijven omdat de schooluitstap te veel kost.
Er zijn ook leerlingen die een bepaalde studierichting niet kiezen omdat die te duur is.
Ronduit gezegd: betalend onderwijs organiseert sociale segregatie in ons onderwijssysteem.
De school moet gratis.
Gratis, dat nemen we breed op: niet alleen het inschrijvingsgeld, boeken, schoolgerief, vervoer waar nodig en de vooren naschoolse opvang, maar ook pedagogische schoolactiviteiten zoals zwemmen, toneel, schooluitstap of bosklassen.
Daar pleiten ook organisaties als de Gezinsbond, Test Aankoop en KAJ voor.
Voor het kleuteronderwijs voeren we het werkelijk gratis onderwijs onmiddellijk in.
In het lager onderwijs laten we de maximumfactuur stelselmatig dalen.
In het middelbaar onderwijs voeren we ook een maximumfactuur in, die we dan in stappen afbouwen.
Gratis onderwijs neemt alle redenen weg voor een ongemakkelijke relatie tussen ouders en school.
Ouders worden zonder financiële last betrokken bij het schoolgebeuren.
Gratis onderwijs gaat de stigmatisering van “arme” leerlingen op school tegen.
Elk kind kan zo op dezelfde manier van school genieten.
De scholen mogen de kost van deze maatregel niet dragen, het onderwijs heeft dan ook een grotere financiering nodig.
De opdrachten worden complexer en nemen toe.
Het is niet meer dan logisch dat ook de budgetten volgen.
Maar de voorbije regeringen bouwden de budgetten af in plaats van op.
Als je rekening houdt met de inflatie, zijn de werkingsmiddelen van het middelbaar onderwijs sinds 2008 met 6% gedaald.
In het lager daalden ze in dezelfde periode zelfs met 11%.
Er zijn dringend meer middelen nodig voor de infrastructuur en voor de werking van ons onderwijs.
TWEE.
ALLE KINDEREN MEE IN HET KLEUTEREN LAGER ONDERWIJS
Hoe eerder een kind naar school gaat, hoe groter de slaagkansen.
Wie pas in het eerste leerjaar naar school trekt, heeft vaak een achterstand ten opzichte van klasgenootjes.
Daarom voeren we de schoolplicht in vanaf drie jaar.
We zorgen daarbij voor een sensibiliseringscampagne, nemen drempelverlagende maatregelen en zetten brugfiguren in.
Elk kind is tot mooie dingen in staat, maar elk kind kan ook wat extra hulp gebruiken.
Daarom moeten de klassen kleiner.
Kinderen uit kleinere klassen in het lager onderwijs boeken een hogere leerwinst en behalen tot in het hoger onderwijs betere resultaten.
Dat effect is het grootst bij kansarme leerlingen.
Tot aan het tweede leerjaar willen we een klas daarom beperken tot maximum 15 leerlingen en daarna tot 20 leerlingen, ook in het middelbaar.
Nu de klassen alsmaar diverser worden en het aantal leerlingen met specifieke zorgnoden stijgt, groeit de nood om leerlingen op maat bij te staan.
Als ze het moeilijk hebben met leerstof of vakken, vraagt dat nu en dan om twee leerkrachten voor de klas.
In de klas krijgen ze dan meer invulling met leerstof die hen moeilijker ligt, zodat er echt begrip voor die leerstof ontstaat.
Zwemmen staat in de eindtermen van het lager onderwijs, maar schoolzwemmen is maar voor één leerjaar van het lager onderwijs gratis gemaakt.
Veel leerlingen kunnen dan ook niet goed zwemmen.
We maken zwemmen gratis voor alle jaren van het basisonderwijs en zorgen voor voldoende zweminfrastructuur.
DRIE.
LAAT IEDEREEN UITBLINKEN IN HET MIDDELBAAR
Europees kampioen wiskunde, wereldkampioen sociale ongelijkheid: dat is de spreidstand die het Vlaamse onderwijs maakt.
Nergens wordt je schoolloopbaan zo bepaald door je sociale afkomst als bij ons.
In België kies je al op je twaalfde voor aso, kso, tso of bso.
Nergens, behalve in Duitsland, is dat zo vroeg.
De gevolgen zijn duidelijk: op de leeftijd van 15 zit driekwart van de kinderen uit de 10% rijkste gezinnen in het aso.
Voor de groep van de 10% armste gezinnen is dat slechts een kind op de zeven.
Want na de vroege opsplitsing volgt een “watervalsysteem”: leerlingen starten in het aso maar worden al snel met B-attesten naar tso en bso geduwd.
Ook de opdeling in rijke en arme concentratiescholen en het vele zittenblijven, tweemaal zoveel als het OESO-gemiddelde, zorgen voor deze sociale kloof.
Om dat aan te pakken liet de Vlaamse regering de commissie-Monard een hervorming uitwerken waarin leerlingen voortaan in een “brede eerste graad” van het middelbaar een gelijklopend traject zouden volgen.
Maar naarmate de N-VA gewicht kreeg, ging ze de hervorming onderuithalen.
Zo kwam het dat de olifant een muis baarde.
Van de beloftevolle hervorming is vrijwel niets meer terug te vinden in de “modernisering” van het secundair onderwijs die op 1 september 2019 van start gaat.
Het kan de N-VA niet schelen dat jaar na jaar het talent van zoveel leerlingen vergooid wordt omwille van het gezin waarin ze opgroeien.
De N-VA wil topscholen voor de kinderen van de elite, de rest moet het doen met een basisopleiding.
De dubbele contingentering – de sociale mix in scholen bevorderen door bij de inschrijving twee contingenten te hanteren: een groep van kansarme en een groep van kansrijke leerlingen – wees de N-VA af.
Ook de SES-middelen, die ervoor zorgen dat alle leerlingen dezelfde mogelijkheden krijgen door speciale aandacht te geven aan kinderen uit kansarme gezinnen, wilde de N-VA afnemen en herverdelen onder alle scholen.
Die partij beweert dat meer sociale gelijkheid leidt tot een “nivellering naar beneden”.
De cijfers spreken dat tegen: landen met grote sociale gelijkheid in hun onderwijs scoren internationaal het best.
De Finnen zijn de kampioen inzake uitmuntende leerlingen én inzake het tegengaan van sociale segregatie.
Hun geheim?
De lange gemeenschappelijke stam.
Tien jaar lang, van het eerste leerjaar tot het vierde middelbaar, volgen alle leerlingen een grotendeels gemeenschappelijke, brede en veelzijdige basisvorming van hoog niveau.
Wie moeilijker mee kan wordt in de klas geholpen, wie vooruitloopt krijgt extra uitdagingen.
Op die manier kunnen alle leerlingen proeven van uiteenlopende vakken en zo een weloverwogen keuze maken voor hun verdere studies.
Die keuze hangt dan niet af van hun sociale herkomst maar van hun interesses en talenten.
Dat willen wij van Finland overnemen.
De gemeenschappelijke stam staat ook voor een pedagogie die breed gaat: een “pedagogie voor hoofd, hart, handen en voeten”.
De cognitieve vakken zijn belangrijk, jazeker.
Maar evenzeer het “hart” van kinderen.
Dat ontwikkel je door leerlingen gevoelig te maken voor rechtvaardigheid, diversiteit, de zorg voor anderen, het samenleven.
En ziet het onderwijs het cultureel en artistiek talent dat elk kind in zich draagt niet over het hoofd?
Leerlingen moeten ook hun technische vaardigheden kunnen ontdekken en ze moeten hun “handen” ontwikkelen.
En jongeren horen ook meer te bewegen op school dan alleen twee uurtjes lichamelijke opvoeding.
Als je al deze aspecten bundelt, stel je elke jongere, welk beroep hij of zij later ook zal uitoefenen, in staat de wereld in al zijn dimensies te begrijpen en te veranderen.
In deze pedagogie geven we leerlingen ook meer inspraak, bij het schoolreglement bijvoorbeeld.
Ook de kosteloosheid van het onderwijs en de inzet van meer dan één leerkracht per klas zijn belangrijke hefbomen uit het Finse onderwijs die we in Vlaanderen willen invoeren.
Samen geven deze hefbomen de mogelijkheid om de sociale kloof te overbruggen.
Voor leerlingen met een beperking of ontwikkelingsstoornis werd het buitengewoon onderwijs in het leven geroepen.
Goed opgeleide leerkrachten zorgen er voor onderwijs op maat.
Maar veel leerlingen met een beperking kunnen ook les volgen in het reguliere onderwijs.
Die kans wordt hen al te veel ontzegd omdat de Vlaamse regering totaal onvoldoende middelen vrijmaakt om gewone scholen te steunen in dat inclusief onderwijs.
Met het M-decreet liep het dan ook helemaal mis.
Minister Hilde Crevits lanceerde het decreet zonder coherent actieplan en zonder voldoende middelen voor aangepast lesmateriaal, voor de begeleiding, voor extra leerkrachten, voor opvolging bij de CLB’s enzovoort.
Wat volgde was een stoet van zorgwekkende verhalen.
Leerkrachten kregen extra werklast zonder dat ze daarin ondersteund werden en voor leerlingen was het een koude douche omdat ze niet op maat begeleid konden worden.
Er moet meer geld komen en een globale visie om met het M-decreet inclusie waar te maken met respect voor leerlingen en leerkrachten.
We integreren waar mogelijk het buitengewoon en regulier onderwijs op één campus.
VIER.
EEN PLAATS VOOR ELKE LEERLING
In 2009 beslisten de Vlaamse regering-Peeters en minister van Onderwijs Frank Vandenbroucke in zee te gaan met de privésector om het scholentekort aan te pakken.
Scholen van Morgen, een financieel consortium voor de publiek-private samenwerking (pps), zou op vier jaar tijd voor 1 miljard euro 210 scholen gaan optrekken.
Vandaag is het tien jaar later.
De kostprijs is opgelopen tot 1,5 miljard en dat voor slechts 180 scholen.
Nog altijd wachten heel wat directeurs op de oplevering van hun nieuwe schoolgebouw.
En de scholen die er wel staan, zijn vaak niet helemaal gebouwd zoals afgesproken.
Maar opmerkingen of niet, ze betalen dertig jaar lang een gebruikersvergoeding aan het consortium.
Een dure grap.
De lusten voor de privé, de lasten voor de samenleving.
Zowat het volledige politieke spectrum, van N-VA, Open VLD en CD&V tot sp.a en Groen, blijft nochtans bij pps zweren.
Zeker, er is een tekort aan schoolgebouwen en veel scholen zijn aan renovatie toe.
We willen scholen buiten de lesuren ook veilig toegankelijk maken voor verenigingen van de buurt en ze bijstellen voor het M-decreet.
Daar zijn aanpassingen voor nodig.
We investeren daarom verder in schoolinfrastructuur, maar niet langer via pps.
We willen de schoolgebouwen in publieke handen houden.
Door het scholentekort, en omdat sommige scholen meer gegeerd zijn dan andere, gingen ouders voor de schoolpoort kamperen om zich te verzekeren van een plaatsje voor hun kind.
De oplossing voor dat gedoe ligt voor de hand: laat ouders zich online registreren via een centraal aanmeldingsregister.
Dan zijn de wachtrijen en dubbele inschrijvingen verleden tijd.
Met de dubbele contingentering, waarmee we plaatsen vrijhouden voor leerlingen uit kwetsbare groepen, kan elke school een goede sociale mix verwerven.
Maar de N-VA met haar elitaire onderwijsvisie ging weer stokken in de wielen steken.
Het centraal aanmeldingsregister werd alleen verplicht voor scholen met capaciteitstekorten en in Brussel, Antwerpen en Gent.
En de dubbele contingentering werd beperkt tot het basisonderwijs.
Wij willen voldoende scholen, we willen investeren in meer en goed gevormde leerkrachten,
we laten alle scholen aansluiten bij het centraal aanmeldingsregister met dubbele contingentering en willen zo garanderen dat elk kind kan kiezen voor een sociaal gemengde school in de buurt.
VIJF.
GENOEG MENSEN VOOR EEN ONDERWIJS VAN TOPKWALITEIT
Op 1 januari 2019 waren er in Vlaanderen 1.400 leerkrachten tekort.
Wij willen kleinere klassen, meer ondersteuning voor leerlingen, meer scholen.
Dat vraagt nog veel extra leerkrachten.
Toch geeft een op de vier startende leerkrachten er binnen de vijf jaar de brui aan.
Dat ligt vooral aan de grote werkonzekerheid en aan een gebrek aan ondersteuning: een catch 22.
Vorig onderwijsminister Pascal Smet schafte de mentoruren waarmee jonge leerkrachten begeleid worden af.
Om jonge leerkrachten werkzekerheid en ondersteuning te bieden bouwen we een volwaardige vervangingspool uit.
Een startende leerkracht zonder werk kan zich in de pool laten opnemen en heeft zo recht op werkzekerheid voor een volledig schooljaar en een loon voor 12 maanden.
Tot 2005 bestond zo’n vervangingspool.
Dankzij de druk vanonderwijsvakbonden en leraars is in 2018 weer een beperkte vervangingspool opgericht.
Die willen we nu verder uitbreiden.
Leerkrachten uit de vervangingspool zijn meteen beschikbaar om zieke collega’s in de regio te vervangen en dan gaan minder lesuren verloren.
Het is dan ook tergend dat de Vlaamse regering de vervanging van zieke leerkrachten in de twee weken voor een vakantieperiode blijft verbieden.
Tussen twee vervangingsopdrachten in werken leerkrachten uit de pool in een ankerschool als hulpleerkracht of begeleiden ze huiswerkklassen.
Op die manier is er werkzekerheid voor de leerkrachten en leszekerheid voor de leerlingen.
Na vijf jaar heeft een leerkracht recht op een vaste benoeming.
Een enquête onder de derdejaarsstudenten van de lerarenopleiding aan tien Vlaamse hogescholen wees uit dat leraren in wording soms heel basale kennis missen.
Jonge leerkrachten geven zelf ook aan dat ze amper voorbereid zijn op het lesgeven in een grootstedelijke context met een hoge diversiteit en sociale uitsluiting.
We verlengen de lerarenopleiding daarom in overleg met de onderwijsvakbonden tot vier à vijf jaar om te verzekeren dat leerkrachten een grote bagage bezitten en specialisten zijn in hun vak, maar ook om ze op te leiden om te gaan met de gevolgen van het M-decreet en met lesgeven in klassen in de grote steden.
We steunen de vraag van de onderwijsbonden naar een werkbare loopbaan.
Volgens onderzoek werken leerkrachten in de lesweken gemiddeld bijna 50 uur.
De schoolvakanties meegerekend komen ze aan een werkweek van net geen 40 uur.
Toch wil de Vlaamse regering hen extra lesuren laten presteren.
30 tot 40% van de werktijd besteden leerkrachten aan administratie, organisatie en overleg.
We willen dat ze zich meer op hun onderwijstaak kunnen concentreren.
Leerkrachten ouder dan 55 geven we de mogelijkheid het als coach voor beginnende collega’s wat rustiger aan te doen.
ZES.
EEN HOGER ONDERWIJS GERICHT OP WAT DE MAATSCHAPPIJ NODIG HEEFT
In 2014 besliste de Vlaamse regering 800 miljoen euro te besparen op onderwijs, waarvan 400 miljoen in het hoger onderwijs.
Minister Crevits besloot dat deels te compenseren door het inschrijvingsgeld met 270 euro op te trekken, een maatregel die in geen enkel verkiezingsprogramma was opgenomen.
Een jaar later moesten aan Odisee Hogeschool drie keer meer studenten een spreidingsplan aanvragen om hun studiegeld te betalen.
Wij brengen het inschrijvingsgeld terug tot 620 euro en trekken de financiering van het hoger onderwijs weer op.
We willen op termijn evolueren naar een kosteloos hoger onderwijs zoals in Duitsland en in Scandinavische landen.
Dat staat ook in het Pact van New York, dat ons land ondertekend heeft.
Want als onderwijs een recht is, horen er geen financiële drempels te zijn.
De verhoging van het inschrijvingsgeld kon niet alle besparingen opvangen.
De hogescholen en universiteiten kampen dan ook met een structureel tekort terwijl de studentenaantallen blijven stijgen.
Dat legt een hoge druk op het onderwijzend en ondersteunend personeel: almaar meer werk met minder mensen.
Docenten hebben minder tijd, studenten krijgen minder omkadering, lessen zijn minder goed voorbereid, studenten hebben minder kansen om vragen te stellen.
Dat doet de slaagkansen dalen.
Met die structurele onderfinanciering maakt de overheid de weg vrij voor het rendementsdenken in universiteiten en hogescholen.
Vakken verdwijnen omdat ze te weinig “return” opleveren.
Universiteiten zoeken naar samenwerking met privébedrijven door leerstoelen op te richten.
De VUB trok zelfs naar de beurs om haar werking te kunnen financieren.
In dat rendementsdenken telt niet de meerwaarde voor de maatschappij maar de te boeken winst.
Alsof alleen wat economisch rendabel is waardevol kan zijn voor de samenleving.
Het hoger onderwijs moet een breed aanbod van maatschappelijk relevante richtingen en vakken hebben.
Om deze trend te stoppen zorgen we voor een degelijke financiering van het hoger onderwijs: 7.000 euro per student.
Samenwerking met de privé wordt strikt omkaderd en we stoppen de praktijk van leerstoelen van bedrijven.
ZEVEN.
IEDEREEN DE KANS GEVEN TE SLAGEN AAN DE HOGESCHOOL OF UNIVERSITEIT
De helft van de studenten haalt zijn bachelordiploma niet binnen de vijf jaar.
Over de redenen daarvoor, en dus de remedies, lopen de meningen uiteen.
“Wie gelijke kansen wil, moet durven selecteren”, klinkt het bij de Open Vld.
“Het is een illusie dat hoger onderwijs zomaar voor iedereen haalbaar zou zijn”, zegt de N-VA.
Groen meent dan weer dat de hoge uitvalpercentages “erop wijzen dat veel studenten een keuze maken voor hoger onderwijs dat niet bij hen past.»
Allemaal leggen ze de verantwoordelijkheid voor de hoge uitval bij de individuele student.
Die had maar niet voor het hoger onderwijs moeten kiezen.
De oplossingen die de rechtse partijen naar voor schuiven gaan allemaal in dezelfde richting: een strengere selectie aan de poort met toegangsproeven en hogere inschrijvingsgelden.
Het is duidelijk dat de een meer aanleg heeft voor een technische opleiding en de ander eerder is weggelegd voor hogere studies.
Maar wordt er vandaag wel geselecteerd op basis van de talenten van onze jongeren?
De vaststelling dat kinderen van lager geschoolde ouders of jongeren met een migratieachtergrond veel minder vaak aan het hoger onderwijs beginnen, doet anders vermoeden.
Studenten die aanspraak maken op een studiebeurs, blijken bovendien veel lagere slaagpercentages te hebben dan hun studiegenoten die het financieel beter stellen.
Veel meer dan je talenten bepaalt je portemonnee en je afkomst vandaag welke richting het uit gaat.
Zo gaat een schat aan talent verloren.
Om alle talenten te kunnen ontplooien, moeten de drempels naar het hoger onderwijs niet naar omhoog, maar naar beneden.
In de eerste plaats financieel.
Bovenop het inschrijvingsgeld zijn er immers de kosten voor het kot, de cursussen, vervoer.
En het wegvallen van het loon dat je zou krijgen als je zou gaan werken natuurlijk.
Een jaar studeren kost vandaag een slordige 10.000 euro.
Steeds meer studenten gaan dan ook tegelijk werken of doen een beroep op het OCMW.
Om iedereen de kans te geven om het hoger onderwijs aan te vatten, zorgen we dat die studiekosten binnen de perken blijven en kennen we beurzen automatisch toe voor wie er recht op heeft.
Daarnaast is er het aspect van de studiebegeleiding.
De overgang naar grote hoeveelheden leerstof is voor veel studenten moeilijk, vooral voor wie omwille van zijn of haar achtergrond al een achterstand heeft opgelopen.
Selectie aan de poort selecteert niet alleen op talenten, maar ook op die voorgeschiedenis.
Wij kiezen ervoor studenten te helpen de moeilijkheden te overwinnen.
In het eerste jaar van alle richtingen voeren we het vak Leren studeren in.
We organiseren op elke faculteit collectieve blokken, waar studenten samen kunnen studeren en beroep kunnen doen op studiehulp.
We versterken de omkadering en studiebegeleiding en richten daarvoor per faculteit een pedagogisch centrum op.
Het lage slaagpercentage is een collectief probleem en verdient dan ook collectieve oplossingen.
MAAK  WONEN ECHT BETAALBAAR STEM HARTELIJK HUMAAN
16.VAN VASTGOEDMARKT NAAR RECHT OP WONEN
STANDPUNT
Stel je eens voor dat we een topproject maken van 100% duurzame, ecologische en betaalbare woningen.
Dat een woning niet langer een bron van financiële kopzorgen is.
Ja, stel je voor dat er geen wooncrisis meer zou zijn.
En dat het recht op wonen echt zou bestaan.
Nu zijn projectontwikkelaars, investeerders en speculanten baas in de vastgoedsector.
Alleenstaanden, starters, nieuwkomers, eenoudergezinnen, ouderen met een klein pensioentje, grote gezinnen … ze zijn allemaal aangewezen op de onderkant van de woningmarkt.
En de Vlaamse regering laat begaan.
Hoog tijd het tij te keren met een ambitieus plan voor betaalbaar en kwaliteitsvol wonen.
WAT WIJ WILLEN
EEN.
FOCUS OP EEN BETAALBAAR HUURAANBOD
•Een bindend raster van huurprijzen begrenst de prijzen aan de hand van objectieve criteria zoals de kwaliteit van de woning, de isolatie, de ligging en het aantal kamers.
•Een Vlaamse Huurwebsite lijst alle woningen op die te huur worden aangeboden, met woonkeuringslabel en met vermelding van de volledige huurprijs.
•We verlenen renteloze leningen aan gemeenten om er stedelijke wooncoöperaties mee op te richten.
Zij bouwen, renoveren, verhuren en verkopen publieke woningen aan betaalbare prijzen.
•We verlagen de huurwaarborg opnieuw naar twee maanden huur.
TWEE.
EEN PROGRESSIEVE WOONFISCALITEIT OP MAAT VAN DE BEHOEFTEN OP HET TERREIN
•We organiseren een progressieve fiscaliteit op vastgoed.
Die houdt rekening met de waarde van het vastgoed, het aantal woningen in iemands bezit en het totale inkomen en vermogen.
•Bij deze hervorming betrekken we zowel de onroerende voorheffing als de registratiekosten.
•We herzien het systeem van de woonbonus wat betreft nieuwe aanvragen.
We herverdelen de bonus ten voordele van de 60% laagste inkomens.
•We verhogen de sociale woonkredieten om de gestegen prijzen in rekening te brengen.
We verruimen de sociale woonkredieten ook naar meer inkomenscategorieën.
•Bij de nieuwe openbare bank vergemakkelijken we het aangaan van woonleningen voor lage inkomens.
DRIE.
BOUWEN AAN EEN MODERNE SOCIALE HUISVESTING
•We tekenen een ambitieus groeipad uit zodat elke centrumstad in 2030 de lat van 20% sociale woningen haalt.
•We herstellen de sociale objectieven bij grote bouwprojecten.
In elk project moeten projectontwikkelaars minstens voor een derde sociale woningen bouwen.
•We gaan voor een snelle renovatie van oude sociale woningen.
De sociale huisvestingsmaatschappijen verplichten we daarbij inspraak te verlenen aan de huurders.
•We moedigen “zachte renovaties” aan met een minimale impact op de huurders.
•We voorzien in doorschuifwoningen in de wijk zelf, waar mensen tijdelijk kunnen wonen in afwachting van de renovatie van hun woning.
VIER.
DE RECHTEN VAN DE SOCIALE HUURDERS GARANDEREN
•Huurcontracten van onbepaalde duur in sociale woningen worden opnieuw de norm.
•We verminderen de sancties die kunnen leiden tot het uitsluiten van sociale huurders.
•We bevriezen de sociale huurprijzen.
De huurlasten van de sociale woningen plafonneren we op 10% van de huurprijs.
•De inkomensgrenzen om toegang te krijgen tot sociale woningen trekken we op, terwijl ook het aanbod toeneemt.
Zo stijgen ook de huurinkomsten van de sociale huisvestingsmaatschappijen.
•We maken werk van een centraal inschrijvingsregister voor alle sociale huisvestingsmaatschappijen per regio.
Zo vermijden we dat mensen tussen twee stoelen vallen.
VIJF.
WEG MET DE LEEGSTAND
•Een Vlaams kadaster van leegstand maakt openbaar welke woningen leegstaan, om welke reden en hoelang.
•We vragen de gemeenten hun woondienst uit te breiden.
Met permanente controles bestrijden we commerciële leegstand en woningleegstand.
•Een “leegstandsbrigade” helpt om snel niet-conforme woningen op te knappen.
•We ondersteunen kleine eigenaars die omwille van financiële redenen niet in staat zijn hun eigendom te verhuren.
•In de strijd tegen de vastgoedspeculanten verhogen we het minimumbedrag van de leegstandsheffing en de belasting op onbebouwde percelen en verminderen we het aantal vrijstellingen.
•Na drie jaar structurele leegstand wordt een pand automatisch overgedragen aan een lokale sociale huisvestingsmaatschappij in het kader van het sociaal beheersrecht.
•Door meer investeringen en snellere projectopvolging bestrijden we de leegstand van sociale woningen.
ZES.
DUURZAAM WONEN WORDT EEN RECHT
•Om een woning te verhuren is voortaan een conformiteitsattest nodig dat de kwaliteit garandeert.
Zoals elk voertuig op de weg krijgt ook elk verhuurd pand controle.
•We stellen een masterplan op voor isolatie en renovatie en voor de verbetering van de woonkwaliteit.
We laten dat door een publieke klimaatinvesteringsbank ondersteunen.
•We nemen geluidsnormen op in de kwaliteitseisen van de Vlaamse Wooncode.
•We overkappen of ondertunnelen snelen ringwegen die door woonwijken lopen.
ZEVEN.
DE SLEUTELS VAN HET GRONDBELEID IN OVERHEIDSHANDEN
•We versterken de Vlaamse Grondenbank en verruimen haar opdracht.
Ze ondersteunt overheidsinstanties bij het verwerven, ruilen, overdragen en beheren van gronden.
•De Grondenbank publiceert het overzicht van alle publieke gronden.
•Publieke gronden houden we in publiek bezit.
Concessies ervan aan projectontwikkelaars worden alleen nog via erfpacht gegund.
•De Grondenbank staat wooncoöperaties en sociale huisvestingsmaatschappijen bij in het verwerven van langdurig braakliggende gronden (meer dan drie jaar) voor huuren koopwoningen.
•Het recht van voorkoop, dat is de voorrang voor overheden bij de verkoop van gronden, wordt actiever uitgeoefend.
VISIE
Het recht op behoorlijke huisvesting staat in de Belgische Grondwet en ook in de Universele Verklaring van de Rechten van de Mens.
Maar dat recht is dode letter.
Een betaalbare kwaliteitswoning is voor veel mensen onhaalbaar geworden.
Dat heet: wooncrisis.
Zeven op de tien Vlamingen kopen een appartement, een huis of een studio.
Maar de bouwpromotoren geven niet om het recht op wonen.
Voor hen gaat het om investeringen die zoveel mogelijk moeten opbrengen.
In acht jaar tijd zijn de woningprijzen met een kwart gestegen.
60% van de jonge gezinnen die een woning kopen, moeten beroep doen op hun ouders.
Dat is dubbel zoveel als de vorige generatie.
De jonge generatie besteedt ook dubbel zoveel aan de afbetaling van de lening als twintig jaar geleden.
Voor een groeiende groep is een woning kopen dan ook niet haalbaar.
Deze groep moet op zoek naar een huurwoning.
Maar ook daar zwaait de vrije markt ongeremd de plak.
Het aantal sociale huurwoningen is veel te beperkt.
Zo komt het dat de vraag aan de onderkant van de huurmarkt ontploft.
En dat woningen van lamentabele kwaliteit schering en inslag worden.
Slechts 16% van het Vlaamse woonbudget gaat naar de 30% huurders.
De overheid moet dringend optreden om het recht op wonen waar te maken.
We hebben een actieve vastgoedpolitiek nodig.
We hebben een rechtvaardige woonfiscaliteit nodig zodat je een woning kan kopen zonder je zo diep in de schulden te moeten steken.
En we hebben op de huurmarkt een actieve overheid nodig die zorgt voor voldoende betaalbare en sociale woningen.
EEN.
FOCUS OP EEN BETAALBAAR HUURAANBOD
Het aantal huurders stijgt.
Bijna een derde van de gezinnen in Vlaanderen huurt.
In de centrumsteden loopt dat cijfer op tot de helft.
Maar ook de huurprijzen gaan omhoog.
Sinds 2013 zijn ze met meer dan 10% gestegen, het dubbele van de index.
Vooral de laagste huurprijzen gaan snel naar omhoog omdat er voor goedkope appartementen en eengezinswoningen veel meer vraag is dan aanbod.
Zo komt het dat bijna de helft van de huurders meer dan een derde van het inkomen moet opzijzetten om de huur te betalen.
In de centrumsteden houdt de helft van wie huurt te weinig over om menswaardig te kunnen leven.
De regering deed daar niets aan.
Integendeel, ze trok de huurwaarborg op van twee naar drie maand, zodat de financiële drempel om te huren nog hoger werd.
Ook maakte Vlaams N-VA-minister Liesbeth Homans het gemakkelijker de huurprijs op te trekken bij renovaties tijdens het contract.
Zonder inspraak van de huurder en zonder limiet op de verhoging van de huur.
Wij willen realiseren dat tegen 2030 niemand nog een te groot deel van het inkomen moet betalen aan woonkosten.
Daarvoor ondernemen we actie op twee vlakken.
Een.
De beste garantie op een betaalbaar huuraanbod is: er als overheid zelf in investeren.
We willen stedelijke wooncoöperaties opzetten die betaalbare en duurzame woningen bouwen en beheren.
Met renteloze leningen kan de Vlaamse regering deze wooncoöperaties een handje helpen.
Ze werken democratisch en transparant.
Ze bouwen uitsluitend betaalbare woningen, met minstens een derde sociale woningen per project.
Twee.
Daarnaast willen we de huurprijzen op de privémarkt plafonneren.
We starten een Vlaams raster van huurprijzen op, dat maximumprijzen vastlegt op basis van het mediaaninkomen en de kwaliteit, de energiezuinigheid, het comfort, de ligging en het aantal kamers van de woning.
Respecteert de verhuurder het raster niet, dan kan de huurder zich met dit raster tot de rechter wenden.
Zo schakelen we huisjesmelkers uit en hebben eigenaars er alle baat bij hun woningen goed te onderhouden.
Nederland heeft een Huurcommissie die op basis van zo’n raster de maximumhuurprijzen vastlegt.
In Frankrijk staan 26 gemeenten op het punt hetzelfde te doen.
De PVDA legde in het Brussels Parlement al een wetsvoorstel voor een huurraster neer, maar dat werd door de meerderheidspartijen steevast afgehouden.
Onderzoek van de Huurdersbonden wijst uit dat meer dan vier op de tien huurders op de private huurmarkt moeite heeft de huurwaarborg te betalen.
We schroeven die waarborg daarom weer terug van drie naar twee maand huur.
We sluiten het achterpoortje van de “Korfine-waarborg”, dat is een waarborg via het principe van een levensverzekering, waardoor verhuurders toch meer waarborg kunnen vragen.
TWEE.
EEN PROGRESSIEVE WOONFISCALITEIT OP MAAT VAN DE BEHOEFTEN OP HET TERREIN
Eigendom van vastgoed is in ons land ongelijk verdeeld.
De 10% rijkste Belgen bezitten samen twee derde van alle woningen, bouwgronden, studentenkoten, handelspanden en kantoorgebouwen.
Een paar grote vastgoedreuzen domineren de sector.
Het aantal eigenaars in de laagste inkomensgroepen blijft jaar na jaar dalen.
De PVDA pleit voor een progressieve woonfiscaliteit zodat de sterkste schouders, de 10% rijkste eigenaars, meer bijdragen.
Op die manier investeren we in de behoeften op het terrein in plaats van in de winsten van vastgoedbazen.
We maken de onroerende voorheffing progressief zodat mensen met veel en waardevol onroerend goed meer betalen en de kleine eigenaars minder.
Daarbij houden we ook rekening met het inkomen.
We actualiseren het kadastraal inkomen zonder dat het voor de doorsnee eigenaar negatieve gevolgen heeft.
We hervormen de registratierechten verder en maken ze echt progressief.
Zo maken we een woning kopen haalbaar voor de lage en middeninkomens.
Het grootste deel van het budget voor het Vlaams woonbeleid gaat naar de woonbonus.
Dat is een fiscaal voordeel voor wie een woonlening afsluit.
Alle studies tonen dat vrijwel alleen de bouwpromotoren en de kredietverstrekkers daar wel bij varen.
De woonbonus is immers van aard de woningprijzen naar omhoog te duwen, waardoor nieuwe eigenaars uiteindelijk evenveel betalen.
Komt daarbij: de hoogste inkomens profiteren het meest van de woonbonus.
En sinds 2016 geldt de woonbonus ook voor de tweede, derde, vierde … woning.
We herzien het systeem van de woonbonus wat betreft nieuwe aanvragen.
We zijn er in de toekomst voor de bonus te herverdelen ten voordele van de 60% laagste inkomens.
Zo kunnen we meer investeren in publieke huisvesting en in een ambitieus renovatiebeleid.
Voor de allerlaagste inkomens voorzien we renteloze leningen met soepeler voorwaarden.
DRIE.
BOUWEN AAN EEN MODERNE SOCIALE HUISVESTING
De sociale huisvestingsmaatschappijen krijgen al jarenlang te weinig middelen.
20% van de Vlamingen heeft recht op een sociale woning terwijl er maar voor 6% een woning is.
De wachtlijsten zijn op vijf jaar 22% langer geworden.
Een wachtrij van 135.500 voor een sociale woning, bijna evenveel als er sociale woningen zijn.
Minister Liesbeth Homans heeft dat probleem laten verrotten.
Ze heeft leningen toegekend om het patrimonium van de sociale huisvestingsmaatschappijen te vernieuwen, maar ze heeft niets gedaan aan hun structurele financiering.
Ze heeft integendeel de iets meer bemiddelde sociale huurders uit hun huis gezet: met strengere regels op inkomens, met contracten van drie jaar en met het verbod om ook maar een fractie eigendom te bezitten.
Zo heeft ze, onder het mom van de bescherming van de meest kwetsbaren, de inkomsten van de sociale huisvestingsmaatschappijen ondergraven.
De Vlaamse regering koos liever voor het systeem van de Sociale Verhuurkantoren.
Die huren eigendom op de privémarkt en verhuren dat door aan sociale huurders.
Maar omdat er te weinig modale huurwoningen bijkomen, is dat natuurlijk geen oplossing.
Het effect van die keuze op de lange termijn is dat de huurprijzen nog stijgen.
Dat zien we heel goed bij onze buurlanden.
In het Verenigd Koninkrijk zijn de uitgaven voor deze huurtoelages omhooggezwiept.
In Duitsland heeft het systeem nooit aan de vraag kunnen voldoen.
Beide landen hebben onlangs dan ook beslist opnieuw te investeren in sociale woningen.
De meeste Europese grootsteden tellen meer dan 20% sociale huisvesting.
In Nederland is dat een derde, in Rotterdam en Amsterdam zelfs meer dan de helft.
Maar in Vlaanderen halen sommige centrumsteden zelfs het schamele richtcijfer van 9% niet.
De afgelopen vijf jaar heeft Vlaanderen amper 7.000 sociale woningen bijgebouwd.
Dat doet de stad Wenen in één jaar.
Aan dit tempo zijn de wachtlijsten pas binnen honderd jaar weggewerkt.
Het Vlaamse gewest moet zijn verantwoordelijkheid nemen en volop investeren in de bouw en renovatie van sociale woningen.
Er moet een masterplan komen zodat we tegen 2030 al een ruimer aanbod hebben.
We geven de grote centrumsteden prioriteit.
Daar is de vraag het grootst.
Op elf jaar tijd gaan we naar 20% sociale huisvesting in elke centrumstad.
Dat is ambitieus, maar haalbaar.
Voor de andere gemeenten leggen we de lat op 10% sociaal wonen.
We rekenen daarvoor ook op de grote projectontwikkelaars.
Tot 2013 was in elk groot bouwproject een vast aantal sociale woningen verplicht.
Die regel werd afgeschaft, maar wij maken dat weer ongedaan.
We herstellen de sociale objectieven.
In elk nieuw vastgoedproject waar minstens 17 woningen gebouwd worden, zal een derde uit sociale woningen moeten bestaan.
Het oude patrimonium van sociale woningen is aan renovatie toe.
In sommige steden gaat het over een derde van de sociale woningen.
Het Gentse schimmelschandaal is geen uitzondering.
Nog veel meer woningen moeten gerenoveerd worden in het kader van de nieuwe normen voor isolatie, woonkwaliteit, brandveiligheid enzovoort.
We willen dat alle sociale woningen tegen 2030 voldoen aan strenge energiestandaarden.
Renovatie zorgt bij de sociale huurders voor onzekerheid, voor een verplichte verhuis en voor vrees voor een hogere huur na de renovatie.
Bij renovaties is dan ook veel informatie en veel inspraak voor de sociale huurders geboden.
We renoveren bij grote renovatieprojecten eerst de leegstaande woningen zodat bewoners in de wijk kunnen blijven wonen.
We maken gebruik van “zachte renovaties” met een beperkte impact, zodat de huurders in hun huis kunnen blijven.
Is dat niet mogelijk, dan voorzien we “doorschuifwoningen”, liefst binnen de wijk, als tijdelijke woonst tijdens de renovatie.
VIER.
DE RECHTEN VAN DE SOCIALE HUURDERS GARANDEREN
Onder minister Homans werd het recht op sociale huur steeds meer tijdelijk en voorwaardelijk.
Ze voerde 3/6/9-contracten in, ze besliste dat sociale huurders geen enkele vorm van onroerend eigendom meer mogen bezitten en ze zorgde ervoor dat sociale huurders moeten verhuizen als hun inkomen stijgt.
Sociale woningen werden transitwoningen, een tijdelijke noodoplossing voor wie niet op de privémarkt terechtkan.
Om het recht op betaalbaar en kwaliteitsvol wonen waar te maken, gaan we voor het model van volkshuisvesting.
In dat model hebben ook mensen met een modaal inkomen recht op een plaats in een sociale woning.
We herstellen de woonzekerheid van sociale huurders.
Terwijl we het aanbod laten stijgen, trekken we ook de inkomensgrenzen om toegang te krijgen tot sociale woningen op.
Wij voorzien ook opnieuw middelen voor opbouwwerkers, conciërges en buurtwerkers om de sociale cohesie en controle in de wijken te verhogen.
Ook voor veel sociale huurders neemt de huur een flinke hap uit het budget.
De huurprijzen zijn dan ook gelinkt aan de vrije markt.
Op basis van de “marktwaarde” van hun woning wordt hun huur berekend.
Alle politieke partijen in het Vlaams parlement waren het daar in 2008 mee eens.
Het is absurd de oververhitte prijzen van de private woningmarkt als ijkpunt te nemen voor de prijs van een sociale woning.
Hier hoort een heel andere logica, met prijzen die op de bouwkost gebaseerd zijn.
De bijkomende kosten – de huurlasten – maken de factuur dikwijls te zwaar, omdat ze niet gebonden zijn aan het inkomen.
We bevriezen daarom de huur van sociale woningen en plafonneren de huurlasten op 10% van de huurprijs.
We richten een centraal inschrijvingsregister op.
Veel mensen staan op verschillende wachtlijsten en riskeren hun rechten te verliezen als ze niet ingaan op alle vragen tot actualisatie.
Een centraal inschrijvingsregister per regio is gemakkelijk haalbaar, administratief veel eenvoudiger en klantvriendelijker.
VIJF.
WEG MET DE LEEGSTAND
In 2017 stonden in Vlaanderen 33.000 woningen langer dan een jaar leeg, bovenop bijna 30.000 leegstaande winkels en bedrijven.
En tegelijk telt Vlaanderen 5.000 daken thuislozen.
Leegstand heeft diverse oorzaken.
Eigenaars speculeren op stijgende woonprijzen in een bepaalde buurt.
Projectontwikkelaars blijven inzetten op duur residentieel vastgoed.
Luxeflats en penthouses raken niet verkocht of blijven leegstaan.
Maar er zijn ook kleine eigenaars van wie het huis noodgedwongen leegstaat omdat ze niet de middelen of de juiste vergunningen hebben om hun eigendom weer bewoonbaar te maken.
We maken daarom werk van een Vlaams kadaster van leegstand.
Dat verzamelt en publiceert de leegstandregisters van de gemeenten.
Het vermeldt ook de redenen waarom de panden leegstaan.
Dat zorgt voor transparantie.
We dringen er bij de gemeenten op aan hun woondienst en hun dienst toezicht te versterken teneinde dit kadaster van leegstand werkelijkheidsgetrouw te kunnen maken.
Het in kaart brengen van de leegstand wordt een prioriteit.
Eigenaars die hun woning moedwillig laten verkrotten, krijgen de verplichting die woning in orde te brengen.
Voor kleine particuliere eigenaars voorzien we hulp in de vorm van leegstandbrigades.
We begeleiden hen beter en voorzien, indien nodig, financiële ondersteuning voor de renovatie.
Voor grote eigenaars nemen we strengere maatregelen.
We verhogen het minimumbedrag van de leegstandheffing en de belasting op onbebouwde percelen.
We verminderen de vrijstellingen.
Zo bestrijden we grote vastgoedspeculanten.
We moedigen de steden aan om de opbrengsten hiervan te investeren in projecten voor betaalbaar wonen.
Bij leegstand van langer dan drie jaar nemen we doortastende maatregelen.
Dankzij het sociaal beheersrecht kunnen gemeentebesturen, OCMW’s of sociale huisvestingsmaatschappijen de woning voor negen jaar in eigendom nemen en opknappen.
Zij verdienen de investering via de verhuur als sociale woning terug.
In de meeste gemeenten is deze optie nog dode letter gebleven.
Om meer rechtszekerheid te geven, passen we de Vlaamse Wooncode aan om de procedure voor het sociaal beheersrecht coherent te maken zodat ze ook automatisch wordt toegepast na drie jaar leegstand.
Ook bij de sociale huisvestingsmaatschappijen is er veel leegstand.
In Gent en in Antwerpen staat een op de tien sociale woningen leeg.
We investeren in renovatie en maken die woningen weer toegankelijk.
ZES.
DUURZAAM WONEN WORDT EEN RECHT
Een miljoen woningen, meer dan een derde van de Vlaamse woningen, halen de kwaliteitsnormen niet.
Bij 13% gaat het om ernstige problemen zoals gebrekkige stabiliteit, vocht of onvoldoende woonoppervlak.
De ontploffing op de Paardenmarkt in Antwerpen eind 2017 maakte pijnlijk duidelijk welke gevaren die gebreken inhouden.
De duurzaamheid van woningen is toegenomen, maar blijft problematisch.
In 2017 was nog altijd maar 56% van de woningen in de centrumsteden energiezuinig.
Amper 5% meer dan in 2014.
In de strijd tegen klimaatverandering moet dat een versnelling hoger.
Zoals elke auto gekeurd wordt, zo willen we ook een keuring voor huurwoningen.
We versterken het Vlaams agentschap Wonen om elke woning die verhuurd wordt, te controleren.
Zo ligt het initiatief voor de controle niet langer bij de huurder: die zou uit angst voor een onbewoonbaarverklaring wel eens niet naar de juiste instanties durven stappen.
We nemen ook de geluidskwaliteit op in de kwaliteitseisen van de Vlaamse Wooncode.
Lawaaihinder zorgt vaak voor de meeste overlast, zeker in de grote steden.
Om die overlast en het fijn stof tegen te gaan, maken we werk van het overkappen of ondertunnelen van snelen ringwegen die dwars door woonwijken lopen.
ZEVEN.
DE SLEUTELS VAN HET GRONDBELEID IN OVERHEIDSHANDEN
Om te bouwen heb je grond nodig.
Vandaag wordt waardevolle publieke grond verpatst aan grote projectontwikkelaars.
Op die manier geven overheden een hefboom voor hun beleid weg.
We stoppen met deze uitverkoop.
We houden deze gronden in publiek bezit.
Zo versterken gemeenten hun positie tegenover de privésector en kunnen ze een echt woonbeleid uitrollen.
Een uitstekend instrument daarbij is de Vlaamse Grondenbank.
Die kijkt toe op het beheer van de gronden.
Vandaag valt deze instelling onder de Vlaamse Landmaatschappij, waardoor haar focus nog te sterk ligt op het platteland, de landbouw en het natuurbehoud.
We versterken de Grondenbank en geven haar de opdracht sterker een actief grondbeleid van de gemeenten te ondersteunen.
We stellen een overzicht op van alle gronden in handen van overheden, overheidsinstellingen en overheidsbedrijven.
Daardoor kunnen die publieke instanties beter op elkaar inspelen.
De Grondenbank staat hen bij in de ruil van interessante percelen, voor het aankopen van nieuwe gronden en het beheer van de publieke gronden, om in de woonnood te voorzien,
maar uiteraard ook nog altijd om een degelijk natuuren landbouwbeleid te ontplooien.
Daarbij wordt ook het recht van voorkoop, dat is de voorrang voor overheden bij de verkoop van bepaalde gronden, effectiever uitgeoefend.
Publieke gronden verkopen we niet langer aan projectontwikkelaars.
In de plaats daarvan komt de uitgifte in erfpacht voor een bepaalde termijn.
In Amsterdam wordt dat al meer dan een eeuw zo gedaan.
Ook in Wenen geldt het.
Met de uitgifte in erfpacht krijgt een stad meer greep en invloed op bouwprojecten en dus ook op wat er kan en moet gebouwd worden.
Het erfpacht genereert ook meer inkomsten.
In Amsterdam levert het 80 à 100 miljoen euro per jaar op.
Die inkomsten willen we investeren in andere projecten rond betaalbaar wonen.
Op die manier vloeit het geld van de stijgende grondprijzen niet meer naar de speculanten, maar naar de gemeenschap.
Zo dammen we speculatie en prijsopdrijving in.
HALVEER DE PRIJS VAN HET RUSTHUIS
17.GOEDE ZORG VOOR OUDEREN
STANDPUNT
Ouderen willen zo lang mogelijk kunnen deelnemen aan wat de samenleving biedt.
We hebben een beleid nodig dat hun zelfstandigheid, hun veiligheid en hun deelname aan het leven waarborgt zodat ze zich kunnen blijven ontplooien.
Wanneer hun zelfstandigheid afneemt, moeten ze terechtkunnen in betaalbare, veilige en huiselijke verpleeghuizen.
In kleinschalige woonzorgcentra dient er voldoende en goed opgeleid personeel beschikbaar te zijn, dat de bewoners de nodige zorg en aandacht kan geven.
We willen plafonds voor de kost van een woonzorgcentrum.
We willen controle houden over de kwaliteit ervan, voor bewoners en personeel.
Ouderenzorg hoort niet in handen van de markt.
WAT WIJ WILLEN
EEN.
THUIS OUD KUNNEN WORDEN
•We ontwikkelen de nodige publieke diensten voor oude mensen die thuis willen blijven: thuisverpleging, huishoudelijke hulp, levering van maaltijden enzovoort.
•Met een één-loketfunctie maken we ouderen wegwijs door het zorglandschap.
We zorgen ook voor de automatische toekenning van sociale rechten en vereenvoudigen de procedures.
•We promoten en ondersteunen vormen van gemeenschappelijk wonen zoals kangoeroewoningen, zorgwonen en andere solidaire woonvormen.
We bouwen ook openbare assistentiewoningen voor senioren, met vaste, betaalbare prijzen.
•We willen een net van ontmoetingsplekken in de wijken, waar ouderen overdag heen kunnen voor ontspanning en zinvolle activiteiten.
•Om vereenzaming aan te pakken verplichten we de gemeenten 75-plussers thuis minstens tweemaal per jaar te bezoeken, zoals in Denemarken.
•Om mantelzorgers te ontlasten investeren we in meer respijtzorg en in een net van vaste aanspreekpunten om hen te ondersteunen.
TWEE.
WAARDIG OUD WORDEN, OOK IN DE WOONZORGCENTRA
•De prijs van woonzorgcentra mag niet hoger zijn dan het pensioen.
•We voeren een verbod in voor supplementen op basisbehoeftes als schoon linnen, niet-medische beloproepen, eten en hygiënische producten.
•We willen voldoende personeel in de woonzorgcentra.
We trekken de wettelijke minimumnorm op, met correcte statuten en arbeidsvoorwaarden.
•We ondersteunen de multidisciplinaire palliatieve ploegen, zowel wat betreft informatie als wat betreft begeleiding in het levenseinde.
VISIE
De vergrijzing zet zich door.
In 2060 zullen meer dan 2 miljoen Belgen 67-plussers zijn.
En het aantal tachtigers zal dan dubbel zo groot zijn als vandaag.
Nu al laat de vergrijzing zich volop voelen.
Het beleid schiet hier tekort.
Zo komt het dat in de zorg voor ouderen de deuren wijd openstaan voor het winstbejag van multinationals.
Die hebben het over de silver economy en spreken niet over “de ouderen” maar over “een deel van de markt”.
Wij willen die silver economy niet zomaar op de ouderen loslaten.
EEN.
THUIS OUD KUNNEN WORDEN
De meeste ouderen willen zo lang mogelijk thuis blijven wonen.
We zorgen voor de nodige publieke diensten om dat mogelijk te maken: thuisverpleging, huishoudelijke hulp, levering van maaltijden enzovoort.
Ook wijkgezondheidscentra en een toegankelijker openbaar vervoer moeten helpen bij de opvang van de ouderen.
Veel diensten en nieuwe initiatieven worden niet op elkaar afgestemd.
Oudere mensen weten dan ook vaak niet wat beschikbaar is en waar ze voor welke hulp terechtkunnen.
Een “één-loketfunctie” waarbij ouderen bij één hulpverlener terechtkunnen die hen dan verder wegwijs maakt door het zorglandschap, biedt hier een oplossing.
Het gebeurt vaak dat ouderen de rechten waar ze aanspraak op kunnen maken niet benutten: de non-takeup.
De Vlaamse Ouderenraad vraagt aandacht voor deze “onderbescherming” van ouderen.
We willen dat de overheid alle sociale rechten automatisch toekent en uitbetaalt.
De rechthebbende hoeft daarbij geen aanvraag in te dienen of enige actie te ondernemen.
In bepaalde gevallen zal de overheid wel bijkomende informatie kunnen vragen om het dossier te regelen.
We willen ook de procedures vereenvoudigen, zodat personen niet telkens weer dezelfde inlichtingen moeten leveren.
We pleiten voor het opzetten van meer experimenten rond gemeenschappelijk wonen, in een regelluwe proefomgeving, meer dan de Vlaamse overheid nu toestaat.
Gemeenschappelijk wonen is een verzamelterm voor verschillende woonvormen (bv. cohousing, kangoeroewonen en zorgwonen) waarmee we bewoners een oplossing willen bieden voor betaalbaar of duurzaam wonen en vereenzaming.
Het zijn woonvormen waarin het delen, de solidariteit en de onderlinge hulp tussen generaties aan de orde zijn.
Zo voorkomen we ook gedwongen verhuizing naar grootschalige woonzorgcentra.
We pleiten daarnaast voor de bouw van openbare assistentiewoningen voor senioren.
Die moeten autonomie en huiselijkheid bieden in een comfortabel kader en met de nodige diensten.
We willen de verdere uitbouw van OCMW-dagverzorgingscentra voor ouderen die zelfstandig of met familie thuis wonen, maar gedurende de dag in een huiselijke sfeer extra ondersteuning of gezelschap nodig hebben.
Daar onderhouden ze de zelfredzaamheid in dagelijkse vaardigheden.
We houden deze centra betaalbaar.
We willen inzetten op meer ontmoetingsmogelijkheden met in de wijken losse ontmoetingsplekken voor senioren.
Die plekken bieden activiteiten aan rond bewegen, leren en ontspanning.
Van de Vlaamse 65-plussers voelt 29% zich soms en 7% zich dikwijls eenzaam.
Deze uitkomst krijgen we door de ouderen rechtstreeks te bevragen.
Als je hen onrechtstreeks peilt naar de mate van eenzaamheid – zonder dat woord te gebruiken – schuiven de cijfers op.
Dan komt 45% in de categorie eenzamen.
Het grootste deel daarvan is matig eenzaam (36%), maar we zien ook dat 5% ernstig eenzaam is en 3% zeer ernstig eenzaam.
Dit vraagt om beleidsmaatregelen.
Als preventiemaatregel verplichten we de gemeenten 75-plussers thuis minstens tweemaal per jaar te bezoeken.
Zo kunnen we verlies aan zelfstandigheid zo snel mogelijk ontdekken.
In Denemarken geldt deze maatregel al.
We willen ook steunen op wijkwerkers om de eenzaamheid van oude mensen te bestrijden.
Bij driekwart van de Vlaamse 65-plussers is er een mantelzorger aanwezig die de organisatie en soms ook de uitvoering van de zorg op zich neemt.
We willen vooral dat de mantelzorger een volwaardige partner in de zorg wordt.
Nu wordt zij of hij nog te vaak buitengesloten tijdens overleg.
Veel mantelzorgers hebben het gevoel dat ze altijd beschikbaar moeten zijn.
Dat is een zware last.
Zo kampt 25% van de mantelzorgers met depressieve gevoelens.
Bij 4% gaat het om een ernstige depressie.
Er is dan ook meer respijtzorg nodig.
De oudere een dagje per week naar een dagcentrum brengen, bijvoorbeeld.
Dan kan de mantelzorger op adem komen.
We willen daarnaast dat mantelzorgers hulp kunnen vragen bij een netwerk van aanspreekpunten van de overheid.
De investering in deze extra ondersteuning kost geld, maar is tegelijkertijd een besparing: als we de middelen beter besteden, kunnen we opnames in ziekenhuizen en woonzorgcentra voorkomen.
TWEE.
WAARDIG OUD WORDEN, OOK IN DE WOONZORGCENTRA
Een woonzorgcentrum is voor velen onbetaalbaar.
De prijs is er al snel 1.600 à 2.000 euro per maand.
Dat ligt ver boven het gemiddelde pensioen.
Zelfs in de publieke woonzorgcentra leeft het idee dat zorg “marktconform” moet zijn.
Dat wil gewoon zeggen dat de veel te dure prijzen van de privé voortgezet worden in publieke diensten.
Die logica wordt verspreid in de Vlaamse beleidsnota’s over Zorg en Welzijn.
Die puilen uit van het profitjargon: cliënten in plaats van patiënten, stakeholders, self-management, resultaatsmeting enzovoort.
Deze logica willen we omdraaien.
Op zorg maak je geen winst, dat is ons uitgangspunt.
Een solidaire samenleving garandeert zelf een kwaliteitsvolle zorg, via financiering met publieke middelen.
Met toegang voor iedereen.
Al zijn de woonzorgcentra verschrikkelijk duur, grote luxe moet je er niet verwachten.
Negen chef-koks uit woonzorgcentra slaakten in 2016 een noodkreet over wat zich in hun keukens afspeelt, en op het bord van de bewoners.
Chefs die het moeten stellen met drie euro per dag per bewoner voor alle maaltijden.
Dat is niet menselijk.
Bovendien worden er voor elke pamper, elk medicament en elke extra “service” zoals het extra verversen van een bed zeer hoge supplementen aangerekend.
Heb je graag hartig beleg op die boterham, dan moet je wat meer betalen.
Heb je graag een verse luier, dat kan pas als ze 65 procent verzadigd is.
En zo, met deze bedrijfslogica, verdwijnt de warmte en de menselijkheid uit de zorg.
Wij verbieden deze wanpraktijken van supplementen op de basisbehoeften.
In 2015 hield de bediendecentrale van het ACV een enquête bij 2.500 personeelsleden in de bejaardenzorg.
Zes op de tien ondervraagden gaf aan dat er elke dag te weinig tijd is om te luisteren naar de bewoners of om even een praatje met hen te slaan.
En bijna de helft van het personeel zei dat er te weinig tijd is om de bewoners de zorg te geven die ze nodig hebben.
In een studie uit 2015 van het Steunpunt Welzijn, Volksgezondheid en Gezin staat te lezen dat de overheid voor dertig minder zwaar zorgbehoevende bewoners amper een halve voltijdse zorgverlener voorziet, terwijl dat er eigenlijk vijf moeten zijn.
Een halve!
De wettelijke norm ligt zo laag dat de publieke sector per tien werknemers er vier meer in dienst heeft dan vereist.
En dan nog zit het personeelsbestand fors onder wat de studie van het Steunpunt nodig acht.
In de mediastorm van augustus 2016 over het gebrek aan goede zorg voor ouderen beloofde de CD&Vminister Jo Vandeurzen bijkomende middelen voor personeel.
Maar hij kwam toen niet verder dan 26 miljoen euro.
Maar de volledige personeelskost in de residentiële ouderenzorg bedraagt 2,4 miljard.
De 26 miljoen bijkomende subsidies van Vandeurzen, dat is dus nauwelijks 1,1 procent.
Peanuts.
Dat ons landje meer euromiljonairs telt terwijl het beleid bejaarde mensen letterlijk in de shit laat zitten, dat is een politieke keuze, geen kwestie van we-kunnen-onmogelijk-anders.
Wij gaan voor een forse verhoging van de budgetten, zowel om aan de stijgende zorgvragen te kunnen beantwoorden als om de ouderenzorg voor iedereen betaalbaar te houden.
Daarnaast is het ook cruciaal dat het personeel meer ademruimte krijgt.
De werkbaarheid in de sector moet echt omhoog.
Grootbedrijven mogen Vlaanderen volbouwen met grootschalige rusthuizen en serviceflats.
Minister Vandeurzen beweerde: “Ik denk eerlijk gezegd niet dat het mogelijk is om in de ouderenzorg superwinsten te maken.
” Maar Orpea, een multinational die over heel Europa zo’n 61.000 bedden heeft, draait een omzet van 3,4 miljard euro.
Orpea boekte in 2017 een winst van 411 miljoen euro.
En Armonea, de Belgische marktleider, realiseerde in 2017 een omzet van een half miljard euro en boekte 40 miljoen euro bedrijfswinst.
Achter Armonea zit de Belgische haute finance van de AB-Inbev-groep.
De ligdagprijzen in de privévoorzieningen kunnen dan ook oplopen tot wel 7.000 euro per maand.
We gooien het roer om.
We investeren in duurzame zorg die rendeert voor heel de samenleving en niet voor een kleine groep aandeelhouders.
Dat vraagt andere budgetkeuzes.
18.EEN INCLUSIEF BELEID VOOR MENSEN MET EEN BEPERKING
STANDPUNT
Mensen met een beperking zijn mensen met rechten, net als ieder ander mens.
Iedere persoon moet zich kunnen ontplooien, de regie van zijn of haar leven in handen kunnen nemen, betrokken zijn en erkend in zijn of haar talenten en potentieel.
Maar het beleid slaagt er niet in de rechten van de mensen met een beperking te garanderen.
De schrale budgettaire invulling maakt van inclusie en autonomie een farce in plaats van een recht.
Wij willen dat de samenleving inclusief wordt: mensen met een beperking moeten er actief deel van uitmaken.
Zij moeten over de grootst mogelijke zelfstandigheid kunnen beschikken en betrokken zijn bij de beslissingen die hen aangaan.
WAT WIJ WILLEN
EEN.
GEEN IEDER-VOOR-ZICH, MAAR EEN AFDWINGBAAR RECHT OP ONDERSTEUNING EN ASSISTENTIE
•Tegen 2025 moeten alle personen met een handicap een afdwingbaar recht hebben op toekenning van ondersteuning en assistentie.
De wachtlijst met 20.000 wachtenden moet weg.
•De overheid staat in voor de zorg van iedereen met een beperking en niet alleen voor hoogdringende of grote zorgnood.
•We gaan voor een vraaggestuurd beleid met een zorgen assistentieplan op ieders maat.
Voor elke beperking zijn er specifieke noden die aangepaste zorg vragen.
•We willen dat het zwaartepunt van de financiering van de zorg blijft bij de zorgorganisaties en de betaling van opvangplaatsen.
Geen vermarkting van de zorg.
TWEE.
AANGEPAST WERK VOOR MENSEN MET EEN BEPERKING
•We verhogen de uitkeringen en tegemoetkomingen tot boven de Europese armoededrempel.
•De integratietegemoetkoming is gebonden aan de beperking, ze mag niet afhankelijk zijn van het inkomen.
•Personen met een handicap hebben het recht om te werken, met als eerste mogelijkheid een werkplaats in het reguliere circuit.
•We hanteren quota: we willen 5% mensen met een beperking in de openbare sectoren en in de privébedrijven met meer dan 20 werknemers.
We willen als eerste stap de wetgeving van 2009 over de handistreaming gerespecteerd zien.
DRIE.
INCLUSIEF WONEN OP MAAT
•We ontwikkelen een gevarieerd en voldoende groot aanbod van diensten die het mogelijk maken dat mensen met een beperking zo zelfstandig mogelijk kunnen wonen.
•We zorgen voor volledige vergoeding voor apparaten en toestellen en voor de nodige aanpassingswerken om zelfstandig te wonen.
•We financieren kleinschalige initiatieven van zelfstandig (al dan niet begeleid) wonen.
•We passen meer sociale woningen aan voor mensen met een beperkte mobiliteit.
•We bestraffen discriminatie tegenover mensen met een beperking op de private woonmarkt.
•We bouwen bijkomende onthaalcentra en residenties voor mensen met een grote afhankelijkheid.
VISIE
Mensen met een beperking zijn mensen met rechten, net als ieder ander mens.
Om die rechten te verzekeren is er het VN-Verdrag over de rechten van personen met een beperking van 13 december 2006.
Dat Verdrag stipuleert dat zij volkomen gelijkwaardig moeten kunnen deelnemen aan de samenleving.
Volgens artikel 27 van dat VN-Verdrag hebben zij hetzelfde recht op arbeid als alle anderen.
Dat recht houdt in dat ze de mogelijkheid moeten krijgen in hun levensonderhoud te voorzien via een vrij gekozen job op de arbeidsmarkt en in een open, inclusieve arbeidsomgeving.
Maar werk vinden is voor hen heel moeilijk.
Minder dan de helft van de personen met een beperking heeft in België een job.
Artikel 19 van het VN-Verdrag bepaalt dan weer dat personen met een beperking zelf moeten kunnen kiezen waar ze wonen en met wie ze willen samenleven.
En dat ze een beroep moeten kunnen doen op bepaalde hulpdiensten en op persoonlijke assistentie.
Het VN-Verdrag vertrekt niet van het idee dat personen met een handicap zich aanpassen aan hun omgeving, maar wel dat het beleid de belemmeringen aanpakt die hun deelname aan het economische, sociale en culturele leven in de weg staan.
Dat paradigma vat zich samen in één woord: “handistreaming”.
EEN.
GEEN IEDER-VOOR-ZICH, MAAR EEN AFDWINGBAAR RECHT OP ONDERSTEUNING EN ASSISTENTIE
De Vlaamse sectororganisaties berekenden in 2014 dat om de wachtlijsten voor allerlei zorg voor mensen met een beperking op te lossen, een budgetverhoging met 50% nodig was.
Het antwoord van CD&V-minister van Welzijn Jo Vandeurzen op dat protest was: de “persoonsvolgende financiering”.
Zijn systeem zag het licht op 1 januari 2017.
Sindsdien krijgen zorgorganisaties geen geld meer van de overheid, maar gaat dat geld rechtstreeks naar de mensen met een beperking.
Zij krijgen een “rugzakje” waarmee ze zorg en ondersteuning moeten kopen op de markt.
Ze moeten met hun voucher in de hand de zorg zoeken die ze nodig hebben: niet alleen de zorg in hun instelling, maar ook de hulp om te gaan winkelen of de ondersteuning bij een uitstap.
Tot je rugzakje leeg is.
De zorginstellingen van hun kant moeten met elk van de zorgvragers gaan samenzitten om een overeenkomst te sluiten over de gewenste zorg en over het deel van het rugzakje dat de zorgvrager daaraan wil geven.
Maar welke zorginstelling gaat nog mensen vast in dienst nemen als elk jaar opnieuw individuele overeenkomsten afgesloten moeten worden met zorgvragers?
Het leidt regelrecht naar grotere onzekerheid, meer personeelsverloop, meer concurrentie tussen de instellingen.
Mensen met een beperking moeten eerst hun directe omgeving aanspreken voor wat heet: “de gebruikelijke zorg”.
Pas daarna kunnen ze een beroep doen op het circuit van algemene zorg en dienstverlening: gezinshulp, poetsdiensten …
Maar ook op die diensten wordt bespaard en ook daar zijn er wachtlijsten.
En zo verzeil je van de ene wachtlijst op de andere.
Pas als het echt hoognodig is kan je de stap zetten naar professionele zorg in gespecialiseerde instellingen of dagcentra.
De middelen zijn schaars, zegt de minister, dus wordt gespecialiseerde opvang voorbehouden voor personen met de hoogste ondersteuningsnood.
Zorggarantie is er dan alleen voor wie de zelfzorg, de mantelzorg en het sociaal netwerk zijn “uitgeput”.
Wil je de status van “prioritair te bemiddelen” toegekend krijgen, dan moeten je ouders en je familie hun eigen onvermogen om de nodige zorg te kunnen bieden in de verf zetten.
Minister Vandeurzen noemt dat “vermaatschappelijking van de zorg”.
In de realiteit komt het neer op de boodschap: er is geen geld, trek uw plan.
En in die realiteit staan vandaag in het rijke Vlaanderen bijna 20.000 mensen met een handicap te wachten op ondersteuning en assistentie.
In die realiteit wachten gezinnen op de wachtlijst gemiddeld vier jaar op de toekenning van een persoonlijk assistentiebudget.
In die realiteit blijft ook de structurele personeelsstop die de sector al dertig jaar teistert.
En heel wat ouders zitten thuis met hun kind van plus-21 omdat er nergens plaats voor hen is.
Vaak zijn het de mama’s die hun baan ervoor halveren of opgeven.
Er is maar één conclusie mogelijk: er zijn permanente, structurele investeringen nodig in de uitbreiding van het aanbod.
Elke zorgbehoevende gaat nu een eigen oplossing zoeken.
Her en der zetten ouders van kinderen met een beperking zich samen om uit te zoeken of ze zelf, met de financiële inhoud van de rugzakjes, een zorghuis voor hun kinderen kunnen oprichten.
Voor een aantal kinderen met een beperking zal dat wellicht een oplossing bieden.
Maar wat met gezinnen die te weinig kennis of te weinig centen hebben om zo’n initiatief te nemen?
Welzijn met twee snelheden?
De vermarkting en de concurrentie tussen huidige en nieuwe instellingen, tussen vergunde en niet-vergunde zorg loeren om de hoek.
Het kan en moet anders.
Tegen 2025 moeten alle personen met een handicap een afdwingbaar recht hebben op toekenning van ondersteuning en assistentie.
De wachtlijst met 20.000 wachtenden moet weg.
We gaan voor een vraaggestuurd beleid met een zorgen assistentieplan op ieders maat.
Voor elke beperking zijn er specifieke noden die aangepaste zorg vragen.
We willen dat het zwaartepunt van de financiering van de zorg blijft bij de zorgorganisaties en de betaling van opvangplaatsen.
Wij willen geen vermarkting van de zorg.
We maken de nodige budgetten vrij om de inclusie te realiseren.
Sectororganisaties zeggen terecht: “De volgende regering moet minstens dubbel zoveel investeren.
Dat kost een halve straaljager.»
TWEE.
AANGEPAST WERK VOOR MENSEN MET EEN BEPERKING
Mensen met een beperking hebben een onvoorwaardelijk recht op een inkomen boven de Europese armoedegrens.
Maar in België leeft 25% van hen onder die grens.
Eén op de tien zegt zelfs elementaire voorzieningen zoals een verwarmde woning niet te kunnen betalen.
Het inkomen is bepalend voor de zelfstandigheid.
Hoeveel mensen met een beperking moeten niet bij hun ouders blijven omdat ze te weinig inkomsten hebben?
We willen alle uitkeringen en tegemoetkomingen boven de Europese armoedegrens tillen.
Personen met een handicap hebben het recht om te werken.
Ze hebben het recht zelf te kiezen welk werk ze doen en welke loopbaan ze willen doorlopen.
Maar een job vinden ligt voor hen heel moeilijk.
43% werkt, tegenover 77% van de personen zonder beperking.
Bovendien werken ze heel vaak deeltijds.
Nochtans is 40% van de groep zonder job van mening een beroepsactiviteit te kunnen uitoefenen.
Het Koninklijk Besluit van 5 maart 2007 en de wetgeving van 13 mei 2009 met betrekking tot de handistreaming bepalen dat elke federale overheidsdienst personen met een handicap tewerkstelt ten belope van 3% van de banen.
Maar vandaag staat het totaalcijfer op amper 1,3%.
Wij willen dwingende maatregelen om de overheid te verplichten de wetgeving na te komen.
We maken ook middelen vrij voor “redelijke aanpassingen” van werkplaatsen zodat het objectief gehaald wordt.
We willen de verplichting van “redelijke aanpassingen” van werkplaatsen ook laten respecteren door werkgevers, interimkantoren en tewerkstellingsorganismen.
We willen meer informeren en sensibiliseren rond redelijke aanpassingen.
De commissie Diversiteit van de Sociaal-Economische Raad voor Vlaanderen stelde in 2016 een Actielijst arbeidsbeperking 2020 op.
Die lijst bevat 70 acties om personen met een arbeidsbeperking een baan te bezorgen.
Maar een concreet doelcijfer van beloofde extra banen was daar niet bij.
Er is dan ook nog maar weinig in huis gekomen van de lijst.
De voorgestelde acties mogen geen dode letter blijven.
We leggen dan ook een doelcijfer vast.
Er is ook de sociale economie, al moet de reguliere arbeidsmarkt de eerste mogelijkheid blijven.
De sociale economie omvat maatwerkbedrijven en werking rond arbeidszorg, maar ook de lokale diensteneconomie, samen met alle lokale initiatieven.
De sector biedt normale jobs aan met een normaal loon.
Alleen is het werk aangepast aan de mogelijkheden van het personeel.
DRIE.
INCLUSIEF WONEN OP MAAT
Elke persoon met een beperking moet kunnen kiezen wat haar of hem het beste ligt: hulp thuis, een residentiële dienst, begeleid zelfstandig wonen …
Anno 2019 leven en verblijven tienduizenden personen met een handicap in gesegregeerde collectieve voorzieningen, samen met andere personen met een handicap die ze niet zelf kiezen.
Door deze woonvorm worden ze beperkt in dagelijkse kleine en grote keuzes en vrijheden.
Mensen die overdag en/of ’s nachts in collectieve voorzieningen verblijven maar in een gewoon huis willen gaan wonen, kunnen dat niet zonder de zorg uit de voorzieningen kwijt te geraken.
Ook mensen die in een gewoon huis leven, zien hun participatiekansen vaak beperkt door hun afhankelijkheid van diensten, vrijwilligers, familie en vrienden.
Het ontbreekt aan een duidelijke planning voor deïnstitutionalisering, wat nochtans gevraagd wordt in artikel 19 van het VN-Verdrag.
We ontwikkelen een gevarieerd en voldoende groot aanbod van diensten die het mogelijk maken dat mensen met een beperking zo zelfstandig mogelijk kunnen wonen.
De woonproblematiek beperkt zich niet tot mensen in hoge zorgnood voor wie verblijf en opvang in een instelling of in een voorziening van begeleid wonen dikwijls de enige oplossing is.
Binnen een ADLcluster, een samenwerking tussen een vergunde zorgaanbieder en een sociale huisvestingsmaatschappij, kan je wonen in een aangepaste woning en beroep doen op praktische assistentie, 24u/24u.
Dat aanbod breiden we uit.
Hulpmiddelen zoals een lift, of woonaanpassingen moeten nog altijd deels betaald worden uit eigen inkomen.
Dat is een drempel voor zelfstandig wonen.
Niet zelden zijn personen met een beperking het slachtoffer van verborgen of openlijke discriminatie op de huurmarkt, wegens hun beperkt inkomen.
Ook het verwerven van een eigen huis verloopt soms moeilijker wegens een geweigerde schuldsaldoverzekering.
De kleinschalige kwaliteitsinitiatieven voor zelfstandig wonen die vaak worden opgezet door bemiddelde ouders of via crowdfunding, moeten ook kunnen genieten van een volledige collectieve financiering zodat er geen financiële drempels zijn voor wie minder geld heeft.
19.EEN DIVERSE, PARTICIPATIEVE, VOLKSE CULTUUR
STANDPUNT
Om kunst en cultuur in handen van de samenleving te houden, streven we ernaar dat zoveel mogelijk mensen actief aan kunst en cultuur participeren.
Dan maken we artikel 23 van de Grondwet waar: “Iedereen heeft recht op culturele ontplooiing”.
Wij streven naar deelname van allen, met toegang voor allen.
Tegenover de grote ‘creatieve industrieën’ opteren we voor een rijk kunsten cultuurleven van onderuit dat mensen actief en weerbaar maakt en hen energie geeft om hun leven en de samenleving aan te pakken.
We gaan voor een breed aanbod en omarmen de jongerencultuur.
We draaien de bezuinigingen terug en faciliteren een divers, bruisend, volks cultuurleven.
WAT WIJ WILLEN
EEN.
VOOR EEN BRUISEND, VOLKS EN DIVERS CULTUURLEVEN
•Meer initiatieven van onder uit.
We gaan, naar Nederlands voorbeeld, voor Cultuurscouts in de stadswijken.
•We stimuleren het open plooien van de werking en programmatie van cultuurhuizen om zo de diverse bevolkingsgroepen aan te spreken.
•We stellen academies verder open voor nieuwe vormen van kunst en cultuur.
We steunen het experiment en de originaliteit.
•We willen dat ons land werk maakt van de Unesco-Conventie voor de bescherming en promotie van de diversiteit van cultuuruitingen.
•We ondersteunen taalgemengde en multiculturele initiatieven.
TWEE.
KUNST EN CULTUUR TOEGANKELIJKER MAKEN
•We zorgen ervoor dat musea op meer dagen gratis toegankelijk zijn.
•Via een centrale digitale App stimuleren we een Open Access-strategie bij alle cultuurinstellingen.
•We herstellen de bibliotheekplicht.
Elke gemeente heeft een kwaliteitsbibliotheek nodig als leerpunt en ontmoetingsruimte.
•We maken recente tariefverhogingen voor academies en bibliotheken ongedaan.
DRIE.
JONG TALENT EN JEUGDCULTUUR ALLE KANSEN GEVEN
•We geven impulsen aan talentontwikkeling en aan broedplaatsen voor nieuwe cultuurmakers.
•We willen een cultuurcoördinator in elke school.
•We bieden de hele schoolloopbaan lang cultuururen en kunstcursussen aan, met aandacht voor de nietklassieke vormen.
•We bezorgen jongeren en studenten een gratis cultuurpas en verbreden het aanbod van UiTPAS.
VIER.
KUNST EN CULTUUR ALS PUBLIEKE RIJKDOM
•We gaan voor meer kwaliteitsvolle zalen en meer creatieve alternatieve locaties voor cultuur en kunst.
•De steun voor de openbare omroepen VRT en RTBF trekken we op naar het Europese gemiddelde en we stellen een Publieksraad in om hun onafhankelijkheid te garanderen.
•We herdenken de tax shelter.
•We verhinderen dat de zakenen bankwereld de raden van bestuur van cultuurinstellingen inpalmt en stellen ze meer open voor werknemers, kunstenaars en middenveld.
VIJF.
RESPECTEER CULTUURWERKERS, ONDERSTEUN VRIJWILLIGERS
•We maken een eind aan de kwaal van het “stukloon” in de cultuursector.
Respect voor honoraria en cao’s is ook in de cultuursector een must.
•We pleiten voor strikte arbeidsreglementen op de creatieve werkvloer tegen discriminatie en grensoverschrijdend gedrag, en verbeteren er de vrouwenrechten en de positie van de flexwerkers.
•We geven vrijwilligers voldoende ruimte en omkaderen ze.
•We ijveren samen met de vakbonden en artiesten voor een rechtvaardiger sociaal statuut van de kunstenaar.
•We maken Fair practice tot een verplichting bij het toekennen van subsidies.
Fair practice geeft ook aandacht aan diversiteit, transparantie en duurzaamheid.
VISIE
Progressieve kunst en cultuur roepen basisvragen op.
Ze kunnen ons begrip van de wereld, de samenleving en onszelf verruimen en verdiepen.
Ze kunnen deuren openen naar de ander.
Ze kunnen de menselijke sensibiliteit en luciditeit ontplooien.
Kunst en cultuur hebben dan ook een sleutelrol op de weg naar een samenleving die meer solidair, rechtvaardig en menselijk is.
Rihanna en Johnny Depp als parfum, George Clooney als koffie, Picasso als auto: de artiest een merk, de cultuurliefhebber een klant en kunst een koopwaar.
Naarmate het grote geld het culturele veld verovert, verliest de samenleving haar greep op de kunst en cultuur.
Het leidt tot eenheidsworst, verschraling en vervlakking.
Dat veranderen wij.
EEN.
VOOR EEN BRUISEND, VOLKS EN DIVERS CULTUURLEVEN
Wij willen dat iedereen dicht bij huis de mogelijkheid heeft deel te nemen aan het kunsten cultuurleven.
We maken plaats voor alle smaken en genres, voor een kunsten cultuurleven dat de verschillende groepen mensen aanspreekt.
We ijveren daarbij voor een actieve cultuurbeleving.
Kunst is er niet alleen voor artistiek toptalent, maar is een bedrijvigheid waar elke mens zich in kan uitleven en behoefte aan heeft: als consument maar ook om zelf te creëren.
Cultuur mag niet in een ivoren toren zitten.
We slopen de muren tussen “gevestigde kunsten” en de amateurkunst, de jeugdcultuur, de street art…
We zetten volop in op culturele initiatieven in de buurten, zodat mensen elkaar ontdekken en verrijken in een mengeling naar het beeld van wat in die buurten leeft.
We inspireren ons aan het Nederlandse model van de Cultuurscouts: die stimuleren bewoners en kunstenaars in de stadsbuurten om er grote en kleine ideeën op het vlak van kunst en cultuur op te zetten en versterken zo het sociale weefsel.
We pushen sociaal-artistieke projecten.
We gaan voor een kunstbeleving die zich niet beperkt tot musea en concertzalen, maar die ook aan bod komt in zorginstellingen, in kleine zalen, op straten en pleinen.
We plooien de programmatie in onze cultuurhuizen open om alle lagen en segmenten van de bevolking aan te spreken.
We werven programmatoren en personeel met een diverse achtergrond aan zodat er een breed cultuuraanbod komt waarin allen zich kunnen herkennen.
De rijkdom van cultuur is haar verscheidenheid.
We stellen academies open voor niet-klassieke vormen van kunst en cultuur: hip hop, slam, rap, graffiti, urban dance, visuals, fotografie…
Nieuwe initiatieven van onderuit moeten alle kansen krijgen.
Dat de overheid culturele initiatieven in de armen van de markt duwt, leidt tot verschraling en monocultuur.
80% van de opgenomen muziek in de wereld wordt gedistribueerd door slechts vier ondernemingen.
Het leidt tot een kaal cultuurlandschap waar monolieten de plak zwaaien.
Als reactie daartegen kwam er de “Unesco-Conventie voor de bescherming en promotie van de diversiteit van cultuuruitingen”.
Deze Conventie zet landen ertoe aan culturele beleidslijnen en maatregelen uit te werken om de bedreiging van die monolieten tegen te gaan.
België ratificeerde de Conventie maar er is nog niet veel rond gebeurd.
Telkens duiken voorwendsels op: investeren van overheidsgeld in cultuur zou de handelsvrijheid verstoren en de concurrentie vervalsen.
Intussen wordt de greep van de cultuurmonopolies almaar verstikkender.
Het beleid moet dringend het culturele veelvoud en de culturele verscheidenheid gaan verdedigen.
Door de staatshervorming is cultuur opgesplitst volgens de taalgemeenschappen, maar de cultuursector laat zich daardoor niet afschrikken en neemt taalgemengde initiatieven.
Brussel neemt hier het voortouw in.
We ondersteunen die multiculturele benadering.
Initiatieven die de grenzen van taal en cultuur overstijgen en gemeenschappen bij elkaar brengen, verdienen ondersteuning.
TWEE.
KUNST EN CULTUUR TOEGANKELIJKER MAKEN
Voor veel mensen zijn de drempels naar de cultuurtempels te hoog: financiële drempels, de bereikbaarheid met het openbaar vervoer in de late uren, de digitalisering bij de reservaties…
We streven naar een goedkope toegang tot kunst en cultuur.
Toen het Louvre in Parijs ging experimenteren met één gratis zondag in de maand, ging het aantal bezoeken 60% omhoog.
Het publiek op die gratis zondag is jonger en er komen meer werkende mensen en gezinnen met kinderen.
In Londen kun je het British Museum, Tate Modern, The National Gallery en andere cultuurhuizen bezoeken zonder entreegeld.
Het digitale is vandaag overal.
Dat zorgt voor nieuwe vormen van verbinding en uitwisseling.
Maar het wereldwijde web is ‘gestolen’ door grote bedrijven: Apple, Google, Facebook, …
Die zien hun digitale omgeving niet als een publieke ruimte waar maatschappelijke functie en cultuurzorg primeren.
Voor hen draait het om commercie.
Wij zetten ons in voor een Open Access-strategie in het culturele veld en stimuleren de culturele instellingen hun producten en publicaties via creative commons digitaal onder vrije licentie te stellen.
Zo breken we de muren af die mensen verhinderen hun kennis te delen.
Om cultuurproducten voor iedereen toegankelijk te maken moet de overheid dringend een centrale strategie uitwerken om cultuur te digitaliseren en te bewaren.
In 2017 was slechts 24% van de Vlaamse erfgoedcollecties gedigitaliseerd, in sterk wisselende kwaliteit.
Een centraal actieplan ontbreekt omdat het beleid de verantwoordelijkheid heen en weer schuift tussen de verschillende beleidsniveaus en de zaken overlaat aan het toeval en de privé.
Er moet een centrale digitale bibliotheek van de overheid komen om de culturele en wetenschappelijke instellingen en organisaties in een netwerk aan elkaar te koppelen.
Via dat gezamenlijk platform kunnen zij hun inhoud, info en diensten met elkaar delen.
Zij kunnen aansluiting zoeken bij europeana.eu, het portaal dat toegang biedt tot de beeld-, tekst-, klanken video-data van Europese wetenschappelijke en culturele producten.
Er is ook een openbare online mediatheek nodig met een platform dat online muziek, films en culturele inhoud aanbiedt.
In 2016 schafte de Vlaamse regering de bibliotheekplicht af.
Voortaan bepalen steden en gemeenten zelf of bij hen een bibliotheek nodig is en welke werking die moet uitbouwen.
Het geld dat vroeger naar hun bibliotheek moest gaan, mogen de gemeenten nu voor andere uitgaven gebruiken.
Gezien de rode cijfers van veel gemeenten is dat een zwaard van Damocles voor de bibliotheken.
De voorbije jaren is op veel plekken al duchtig bespaard op collectie, personeel en werking.
Wij willen minimaal één bibliotheek per gemeente, en voldoende bibliotheekvoorzieningen in de wijken.
Daarom steunen we het charter “Een bibliotheek voor iedereen”.
Harde klappen vielen bij muzieken tekenacademies, plekken die cruciaal zijn voor talentontwikkeling en het culturele klimaat van de toekomst.
De klasgroepen voor sommige academielessen dreigen zo groot te worden, dat de lestijd per leerling riskeert te slinken tot amper een tiental minuten.
Dan valt de persoonlijke en diepgaande begeleiding waar een kunstopleiding nood aan heeft, weg.
Die besparingen moeten teruggedraaid worden.
DRIE.
JONG TALENT EN JEUGDCULTUUR ALLE KANSEN GEVEN
We geven een impuls aan talentontwikkeling en zetten in op de muzikale, filmische, dans-, schrijfen andere talenten van jongeren.
De culturele infrastructuur stellen we open voor jongeren die in de cultuurscène actief zijn, zodat ze een plek krijgen binnen ons cultureel werkveld.
Talenten maken pas een kans als de samenleving er de deur voor openzet.
We zetten in op cultuureducatie op school.
Geef cultuur een belangrijke plaats in het onderwijs en bied in de hele schoolloopbaan, vanaf het kleuteronderwijs, initiatiecursussen aan voor verschillende vormen van kunst en cultuur.
Cultuur op school is meer dan een daguitstap.
Het moet een volwaardig deel van het lessenpakket worden.
We zetten er kunstenaars en kunstorganisaties voor in.
We laten alle kunstdisciplines aan bod komen en vertrekken van cultuurvormen die de jeugd boeien.
We denken daarbij ook aan, muziek mixen als DJ, clips opnemen, websites designen, urban dance enzovoort.
In Nederland zijn 6.000 leerkrachten cultuurcoördinator.
Zij krijgen daarvoor een aantal uren ter beschikking.
Zij zorgen ervoor dat scholen, culturele instellingen, kunstenaars en gemeenten met elkaar in contact komen en blijven en dat ervaringen en lesmateriaal beter uitgewisseld worden.
Wij gaan voor dat model in België.
We voorzien gratis cultuurpassen voor jongeren en studenten.
Zo geven we hen een steuntje in de rug om hun eigen smaak en visie te ontwikkelen en krijgen kunstorganisaties een breed en divers publiek voor de toekomst.
We maken het aanbod van de UiTPAS zo breed en betaalbaar mogelijk en stemmen het aanbod beter af op de jongeren.
De UiTPAS werkt goed: de drempels zijn verlaagd en er is een sterke samenwerking gegroeid tussen de middenveldorganisaties en de kunstensector.
VIER.
KUNST EN CULTUUR ALS PUBLIEKE RIJKDOM
In de jaren 1960 en 1970 investeerde de overheid in de uitbouw van een brede cultuurinfrastructuur met buurthuizen, culturele centra, jeugdhuizen, academies, bibliotheken enzovoort.
Maar vanaf de jaren 1990 leidden de besparingen tot de afbouw ervan: gesloten of duurdere bibliotheken, muziekscholen en academies, een tekort aan werkateliers, aan repetitieen expositieruimtes, aan speelplekken.
Er is een nijpend gebrek aan betaalbare ruimtes, lokalen en zalen voor socioculturele verenigingen, voor feesten, voor theateren muziekgroepen, liefhebbersorkesten, jonge bands enzovoort.
Er is ook expositieruimte nodig voor experimenteel en ander werk dat niet aan bod komt in het galeriecircuit.
De openbare omroepen voor radio, televisie en nieuwe media – VRT en RTBF – moeten het opnemen tegen grote multimediaconglomeraten die hen naar de marge willen duwen.
Tegelijk liggen ze onder het bezuinigingsvuur van het beleid.
De overheidssteun per inwoner is voor de twee omroepen nu bij de laagste van Europa.
Dat heeft een weerslag op de dienstverlening en op de loonen arbeidsvoorwaarden van het personeel: onderbezetting, hogere werkdruk en slechte contracten.
De steun moet minstens naar het Europese gemiddelde gaan.
Dan kunnen de oproepen ook de vector worden voor de brede waaier van cultuur, ook lokaal.
De openbare omroepen VRT en RTBF dienen te informeren over het nieuws in het hele land, niet alleen over het eigen gewest of de eigen gemeenschap.
Ze mogen niet onderworpen worden aan de dictaten van de politiek en de marketing.
De instelling van een Publieksraad, naar Duits en Brits voorbeeld, met vertegenwoordigers uit de geledingen van het middenveld, kan een garantie bieden voor de onafhankelijkheid van de VRT en RTBF.
Veel cultuurhuizen moeten inboeten op structurele werkingsmiddelen.
Zij kunnen louter nog project per project middelen aanvragen.
De overheid zegt dat het geld op is en verwijst de cultuurmakers door naar de privé: “Cultuurverenigingen en cultuurhuizen moeten maar creatief zijn bij het zoeken van sponsors.
En ze kunnen altijd hun prijzen opdrijven.
” Zo krijgt de vermarkting van cultuur zijn beslag.
Cultuurorganisaties en kunstbeoefenaars worden de markt op gejaagd.
Ze worden afgerekend op hun financieel rendement en op bezoekersaantallen in plaats van op het totale product van hun werking.
Resultaat van dat beleid is dat het aantal theatervoorstellingen in de Vlaamse cultuurcentra op vier jaar tijd met 33% is gedaald.
En dat een Vlaamse acteur gemiddeld 14.000 euro per jaar verdient.
Dat is minder dan het bestaansminimum.
De besparingen op cultuur vallen samen met de tax shelter, een fiscale niche waar grote beleggers in kunst en cultuur hun voordeel mee doen.
De tax shelter ondergraaft een publiek cultuurbeleid want voor het geld van die beleggers is er plots geen beoordelingscommissie meer nodig.
De grote mediahuizen en wie prestige heeft, maken kans;
de kleintjes zijn de dupe.
“Als we die grote pseudomecenassen nu eens gewoon zouden vragen hun geld rechtstreeks aan de overheid door te storten in de vorm van belastingen,” zo horen we in het veld.
We moeten de tax shelter helemaal herdenken.
Wij willen dat iedereen correct belastingen betaalt, zonder fiscale achterpoortjes, zonder fiscale fraude.
Dan kan de overheid over de nodige budgetten beschikken voor een hoogstaand cultuurbeleid.
Intussen worden de raden van bestuur van onze grote cultuurinstellingen hoe langer hoe meer opgevuld met mensen uit de zakenen bankwereld.
Die zorgen voor een gift hier en daar in ruil voor zelfpromotie en voor exclusief gebruik van bepaalde culturele infrastructuur, al is die van de overheid.
Wij willen integendeel dat alle lagen van de bevolking vertegenwoordigd zijn in die raden van bestuur, met ook mensen uit het professionele veld, uit het middenveld en uit de kansengroepen.
We weren de inmenging van de banken en het grootbedrijf in cultuurhuizen.
VIJF.
RESPECTEER CULTUURWERKERS, ONDERSTEUN VRIJWILLIGERS
Veel van de beste artistieke en creatieve prestaties zijn het resultaat van een vrije zelfstandige activiteit.
Maar dat vertaalt zich niet in correcte vergoedingen voor de auteurs en uitvoerende kunstenaars.
Integendeel, heel veel cultuurwerkers leven op de rand van het bestaansminimum en moeten leven met het perspectief van een pensioen in armoede.
De vermarkting duwt hen in de rol van flexibele, energieke (schijn-) zelfstandigen die de precaire contracten aan elkaar breien.
Zij worden “afgerekend” op de waar die ze verkopen, per “prestatie”: een voorstelling, een sketch, een optreden, een tekst, een vertaling…
De repetities of het creatieve tellen daarbij niet mee.
Dat moet anders.
Wij gaan voor volwaardige banen in plaats van precaire jobs en nepstatuten.
Contracten van langere duur zijn een betere oplossing dan het “stukloon” van nu.
We willen de totale werkzaamheid van de cultuurwerker in rekening brengen.
Cultuurwerkers hebben recht op een volwaardig sociaal statuut met langetermijncontracten die sociale zekerheid garanderen.
Er is op de creatieve werkvloer een nultolerantie nodig voor discriminatie en grensoverschrijdend gedrag.
In tijden van #MeToo dringt een inhaalbeweging zich op.
Met strikte arbeidsreglementen, vertrouwenspersonen en meldpunten verbeteren we de vrouwenrechten en de positie van de flexwerkers in de sector.
Wij willen het idee van de “cultuurwerker” propageren, in navolging van de Franse intermittents-beweging.
We willen de totale werkzaamheid van de cultuurwerker in rekening brengen.
Wij willen er wel op toezien dat de werkgevers in de cultuursector respectvol met hun werknemers omgaan en met een proactief beleid maatregelen nemen tegen de stijgende werkdruk die het gevolg is van de jarenlange besparingsrondes in de sector.
De PVDA vraagt om meer fair practice: goede arbeidsomstandigheden, degelijke honoraria, transparantie en inspraak van wie met een organisatie meeof samenwerkt.
Deze fair practice betreft ook de diversiteit, transparantie en duurzaamheid.
Wij willen de overheid verplichten bij subsidies aan organisaties vast te leggen dat ze cao-overeenkomsten en aanbevelingen inzake het honorarium van alle medewerkers, inclusief de solo-zelfstandigen, moeten respecteren.
Dat veronderstelt natuurlijk dat die voorwaarden navenant gecalculeerd zijn en dat de betreffende projecten over een voldoende budget beschikken.
Heel wat jobs in de cultuursector werden uitgewist en vervangen door vrijwilligerswerk.
Dat is het geval voor de conciërges en de medewerkers in de cafetaria van onze cultuurcentra.
Wij breken een lans voor het vrijwilligerswerk omdat het onze samenleving zo verrijkt,
maar reguliere jobs schrappen en dan vervangen door vrijwilligers, kan niet.
In Vlaanderen doet een op de vijf mensen vrijwilligerswerk in een socio-culturele organisatie.
Ook heel wat plaatselijke kunsten muziekgroepen, theatergezelschappen, jeugdhuizen, seniorengroepen enzovoort draaien op vrijwilligers.
Die maken heel veel mogelijk.
Het beleid zou daar oog voor moeten hebben.
Zij zorgen immers voor veel sociale cohesie.
Maar het beleid steekt er relatief weinig energie in.
Vrijwilligers springen vaak ook in de bressen die het cultuurbeleid slaat, en dan geven ze met hun inzet ook de boodschap dat het anders moet: “Er vallen te veel gaten in het culturele veld.
Daar moet structureel iets aan gedaan!»
MAAK EEN PUNT VANEERLIJKE BELASTINGEN STEM STRAKS MILJONAIRSTAKS
IV. DE REDGREEN DEAL
Inleiding
Na tien jaar van economische stagnatie, van toenemende ongelijkheid en armoede, moet het roer om.
We keren dat oude beleid de rug toe, weg van de berusting en moedeloosheid.
We zetten de dingen in het teken van de hoop.
Hoop van de werknemers, die de rijkdom van ons land creëren, hoop van de jongeren die aan de toekomst willen werken.
Dat is mogelijk met een RedGreen Deal, een sociaal en ecologisch investeringsplan.
Want de recepten om de crisis van 2008 te boven te komen, werken niet.
Economisch niet en sociaal en ecologisch al helemaal niet.
Twee derde van de gezinnen in de rijke landen zien hun inkomen tien jaar lang stagneren of achteruitgaan.
Intussen maakt het vermogen van een kleine minderheid superrijken een zwiep.
Zo groeit voor het eerst sinds de Tweede Wereldoorlog het perspectief dat jongeren armer zullen zijn dan hun ouders.
Investeren in de RedGreen Deal, dat is het desinvesteringsbeleid van de traditionele partijen en van de Europese Unie de rug toekeren.
Al meer dan dertig jaar besteedt België amper 2 à 2,5% van het bbp aan overheidsinvesteringen.
Dat is minder dan de helft van voor de neoliberale bezuinigingsgolf in de jaren 1980.
Ten gevolge daarvan tuimelen de brokstukken naar beneden in de tunnels en onder de viaducten.
En evenzeer tuimelen hele segmenten van de sociale bescherming en van de dienstverlening aan de bevolking naar beneden.
Of ze werden geprivatiseerd en zijn nu betalend.
Voor de energie zijn onze regeringen afhankelijk van particuliere protagonisten die voor hun snelle gewin de voorkeur geven aan vervuilende fossiele brandstoffen.
Massale besparingen verzwakken en verzieken het openbaar vervoer.
Het ontbreken van een collectieve openbare aanpak van de ruimtelijke ordening en de woningbouw heeft een stedenbouwkundige chaos veroorzaakt.
Dat alles is nefast voor de klimaatverandering, en zal ook financieel zware gevolgen hebben.
De investeringen die we vandaag uitstellen, krijgen we later op ons bord terug.
Maar dan wel met een gepeperde factuur.
Hoeveel dijken zullen we moeten bouwen, en hoe hoog zullen die moeten zijn, als we niet eindelijk aan de slag gaan om de opwarming van de aarde te stoppen?
Hoeveel gevangenissen zullen er nog moeten gebouwd worden als het onderwijs niet geherfinancierd wordt?
Weten we dan niet dat een gevangene opsluiten veel duurder is dan een jongere opleiden?
Het is tijd om van koers te veranderen.
We hebben een RedGreen Deal nodig.
Niet omdat de RedGreen Deal alles zou oplossen, maar omdat deze deal breekt met de oude logica en het land eindelijk weer zuurstof kan geven.
De RedGreen Deal durft naar boven te kijken om het kapitaal te activeren dat zich bovenaan de maatschappij blijft opstapelen.
Die ambitieuze aanpak is nodig:
Om de opwarming van het klimaat aan te pakken.
We hebben daarvoor een ecologische planning nodig met centraal daarin een grootschalig investeringsplan: om de uitstoot van de grote industrie terug te dringen,
om voor 100% over te schakelen op hernieuwbare energie,
om een fijnmazig en hoogfrequent openbaar vervoer uit te bouwen,
om stadsverwarming te installeren, om alle gebouwen van het land te isoleren.
We besteden minstens 5 miljard overheidsgeld per jaar en verplichten de vervuilende bedrijven 5 miljard per jaar te investeren in het terugdringen van hun uitstoot.
Om sociale noodsituaties recht te trekken.
We bouwen tienduizenden openbare woningen met een sociale prijs,
we investeren in programma’s voor geïntegreerde stadswijken,
we herfinancieren het onderwijs,
de ziekenhuizen,
cultuur en sport,
hulp aan minder zelfredzame personen en de kinderopvang.
Ook daaraan besteden we 5 miljard euro.
Om de gemeenschap aan de kop te zetten van de technologische en digitale revolutie.
We mogen niet achter gigantische privé-bedrijven als Google, Uber, Amazon of Facebook aanhollen.
Nieuwe technologie moet ten dienste staan van de mensen.
Ze moet het werk verlichten in plaats van meer stress te bezorgen.
Ze moet oplossingen vinden voor het leefmilieu, de mobiliteit, de logistiek;
de communicatie, enzovoort.
Ook zelfstandigen en kleine ondernemingen, die de kern van de economie van het land uitmaken, hebben steun nodig.
Investeringen die banen scheppen en jongeren een stabiele toekomst geven
Met de RedGreen Deal komen nieuwe economische activiteiten met een eigen dynamiek tot ontwikkeling: gespecialiseerde bedrijven voor hernieuwbare energieën, voor isolatie en openbaar vervoer, een bloeiende bouwen renovatiesector, nichebedrijven voor sociale hulpverlening, zorg enzovoort.
Voor al deze activiteiten is er geen risico op delokalisering.
Ze zullen honderdduizenden gevarieerde, al dan niet geschoolde jobs creëren, kwaliteitsvolle tewerkstelling in het bijzonder voor jongeren, zonder onderscheid van geslacht of afkomst.
Gemeenschapsinvesteringen die ook voor de gemeenschap bestemd zijn
Waarom nog langer zoveel verloren geld besteden aan cadeaus voor het grootbedrijf?
Dat levert uiteindelijk alleen maar dividenden op die als slapend kapitaal bij de rijkste aandeelhouders blijven liggen.
We beëindigen ook het nefaste beleid van publiek-private samenwerking (pps) bij de bouw van scholen, zwembaden, wegen en spoorlijnen.
De pps-projecten staan voor private winsten en publieke risico’s.
Ze kopen publieke zaken op voor een appel en een ei, maar stoten alle risico’s af naar de gemeenschap.
Wij willen openbare investeringen die met geld van de gemeenschap – geld van de federale staat, de gewesten of de gemeenten – ook ten goede komen aan die gemeenschap, de bevolking.
De return naar de samenleving verzekeren, dat is onze norm.
We moeten weer greep en zeggenschap krijgen over het geld dat in de economie wordt gepompt.
In concrete projecten die inspelen op reële behoeften in de samenleving.
In projecten die we kunnen toetsen op hun sociaal en ecologisch resultaat.
In projecten die banen creëren.
Iedere geïnvesteerde euro moeten we kunnen afwegen op zijn resultaat wat betreft sociale en ecologische effecten en jobcreatie.
Dat is publiek-publieke samenwerking in plaats van publiek-private.
Een RedGreen Deal die op korte en lange termijn rendeert: terugverdieneffecten op sociaal en mi-lieuvlak
Deze openbare investeringsplannen krijgen we voor elkaar als we afstappen van de logica van de Europese bezuinigingsverdragen.
De middelen voor de betaling van de schulden die we met deze investeringen maken, plus de rente erop… die middelen zijn voorhanden.
Met een miljonairstaks.
Met een doortastende bestrijding van de grote belastingfraude.
Met een energieke aanpak van de belastingparadijzen.
Met een progressieve vennootschapsbelasting.
En elke geïnvesteerde euro brengt er uiteindelijk twee op.
Want deze investeringsplannen zullen voor terugverdieneffecten zorgen.
Meer tewerkstelling, betere salarissen en arbeidsvoorwaarden, beter onderwijs en minder onveiligheid, een gezondheidsbonus dankzij een beter leefmilieu: dat alles zal zorgen voor complexe en grote financiële terugverdieneffecten.
Het zal zorgen voor meer fiscale inkomsten en voor meer binnenlandse consumptie, het zal de uitgaven voor werkloosheid en ziekte drukken.
Ja, het is tijd voor de RedGreen Deal.
20.EEN OPENBARE BANK 4.0 EN EEN KLIMAATINVESTERINGSBANK
STANDPUNT
Zo kan het met de banken niet verder.
Zolang alles goed gaat incasseren ze hun winst en delen die dan uit aan de grote aandeelhouders.
Maar als het tij keert en het misloopt, is het, alle mooie beloftes ten spijt, weer de staat die moet tussenbeide komen.
Daar gaan we verandering in brengen.
We beginnen eraan met de oprichting van een nieuwe grote openbare bank 4.0.
Een bank die een staatsgarantie geeft op bankrekeningen, een gewaarborgde rentevoet biedt voor spaargeld, goedkope leningen verstrekt aan particulieren, en gemeenten en kmo’s helpt.
Daarnaast hebben wij een openbare Klimaatinvesteringsbank nodig, die jaarlijks 10 miljard euro aan openbare investeringsfondsen mobiliseert voor de RedGreen Deal.
WAT WIJ WILLEN
EEN.
EEN OPENBARE BANK 4.0 TEN DIENSTE VAN DE SAMENLEVING
•We richten een overheidsbank 4.0 op met het kapitaal van de huidige Belfius Bank.
•Deze openbare bank geeft een staatsgarantie op bankrekeningen, biedt een gewaarborgde rentevoet aan spaarders en verstrekt goedkope leningen aan particulieren.
•Wij garanderen dat de diensten van de openbare bank in het hele land bereikbaar zijn.
•Deze bank biedt hulp bij het beheer van schulden zodat minder mensen failliet gaan.
•Deze bank ondersteunt de lokale ontwikkeling.
Ze staat immers ten dienste van de gemeenten en de sociale sector.
Ze schraagt gemeentelijke investeringen voor huisvesting, scholen, sportzalen, bibliotheken…
•Ze verstrekt aantrekkelijke leningen aan zelfstandigen en kleine ondernemingen met een sociaal of ecologisch doel of met personeel dat ver van de arbeidsmarkt af staat.
•Anders dan bij private banken is het voor deze bank verboden uit te lenen aan financieringsfondsen zoals hedge funds of mutual funds.
TWEE.
EEN DEMOCRATISCHE OPENBARE BANK ONDER PUBLIEK TOEZICHT
•We installeren een transparant controlecomité met vertegenwoordigers van de werknemersorganisaties en met burgers;
zij beschikken over een vetorecht.
•De salarissen van de directieleden zijn beperkt tot drie keer het gemiddelde salaris.
Ze mogen het salaris van de eerste minister niet overstijgen.
Er worden geen winstgerelateerde bonussen uitgekeerd.
•De directieleden van de overheidsbank mogen geen belangen hebben in de particuliere sector.
Ze mogen geen mandaten cumuleren.
•We geven burgers het recht gedetailleerde informatie op te vragen over de bankactiviteiten in elke wijk en over overheidshulp aan bedrijven.
DRIE.
EEN KLIMAATINVESTERINGSBANK VOOR SOCIALE INVESTERINGEN EN MILIEUTRANSITIE
•We richten een openbare investeringsbank op om de milieuen sociale investeringen van de RedGreen Deal – 10 miljard euro overheidsinvesteringen per jaar – te helpen realiseren.
•We injecteren vers kapitaal om snel aan het bedrag van 10 miljard euro per jaar overheidsinvesteringen te komen.
VISIE
De redding van de banken in 2008 was de duurste operatie in de geschiedenis van de mensheid.
De totale implosie kon door gigantische staatsinterventies nog maar net vermeden worden.
Met tijdelijke nationalisaties, enorme kapitaalinjecties en garanties aan de banken kon men de paniek tot bedaren brengen.
Tussen 2008 en 2014 hebben de regeringen van de Europese Unie 750 miljard euro in de banksector gepompt, dat is 5% van het bbp.
Ze hebben daarmee enorme kraters geslagen in de begrotingen.
Dat ging gepaard met plechtige beloftes en dure eden: de financiële wereld zou grondig hervormd worden.
Vandaag weten alle insiders dat er in wezen niets is opgelost.
De problemen blijven zich opstapelen.
Klanten worden uitgeschud, het personeel uitgebuit.
Sluiting van bankkantoren, massale ontslagrondes, grote fiscale fraude.
.
.
Al die oude kippen zijn gouden eieren blijven leggen.
En de winstmarges van de banken die in 2008 ineen gestort waren, zijn heel snel weer uit het dal geklommen.
De Belgische banken lopen nu weer te pronken met een rendement op eigen middelen van 10%, twee keer meer dan het gemiddelde in de eurozone.
Een bankier die 100 euro in het kapitaal van zijn bank steekt, maakt dus 10 euro winst.
Terwijl wie 100 euro op een spaarboekje zet bij dezelfde bank tegen de huidige rentevoet van 0,1% een rente van 0,1 euro trekt.
Honderd keer minder.
De systemische banken kunnen zo niet blijven voortdoen.
Als alles goed gaat, halen ze hun winst binnen en verdelen die dan onder de grote aandeelhouders.
Maar als het fout loopt, moet de staat weer tussenkomen, alle mooie beloftes ten spijt.
Wat ze ook doen, grote banken draaien nooit op voor de gebroken potten en dat is pervers.
Daarom is een openbare bankensector van strategisch belang.
De samenleving moet de systemische banken beheren: pas dan is ze niet langer onderworpen aan de grillen van de bankiers en financiers.
Op weg daar naartoe willen we beginnen met een nieuwe grote overheidsbank, om het spaargeld van de burgers te beschermen, om kredieten te geven aan particulieren, om te produceren in plaats van te speculeren.
De enige manier om te verhinderen dat uw spaargeld in een hedge fund wordt geïnvesteerd en zo van de ene dag op de andere in rook kan opgaan, is het te plaatsen bij de nieuwe overheidsbank die in veilige en maatschappelijk nuttige sociale en ecologische projecten investeert.
Anderzijds hebben wij een openbare investeringsbank nodig die per jaar 10 miljard euro aan openbare investeringsfondsen mobiliseert voor de RedGreen Deal.
Heel wat anders dan de huidige Federale Participatieen Investeringsmaatschappij (FPIM).
EEN.
EEN OPENBARE BANK 4.0 TEN DIENSTE VAN DE SAMENLEVING.
We hebben deze overheidsbank 4.0 nodig om ten minste zeven redenen.
Een.
Deze bank houdt zich ver van internationale hyperspeculatieve kapitaalmarkten en blijft dus gevrijwaard van risicovolle beleggingen die zoveel privé-banken in de hele wereld in de problemen gebracht hebben.
De overheidsbank biedt een staatsgarantie op bankrekeningen.
Twee.
Een overheidsbank biedt depositohouders een gewaarborgde rentevoet en particulieren goedkope leningen.
De bank moet jonge gezinnen in staat stellen goedkope leningen af te sluiten, bijvoorbeeld voor de aankoop van een huis dat aangepast is aan hun financiële mogelijkheden.
Ze biedt eenvoudige, begrijpelijke leningen aan, met eenvoudige regels zoals vaste of eventueel (binnen bepaalde grenzen) variabele rentevoeten.
Dat staat in schril contrast met de praktijken die Dexia naar het faillissement hebben geleid.
Over financiële producten wordt meer informatie verstrekt dan alleen informatie over de financiële rentabiliteit.
Deze informatie moet voor zoveel mogelijk mensen begrijpelijk zijn.
Op die manier is wie een bankdeposito plaatst, helder op de hoogte van wat ermee gebeurt.
Drie.
Een overheidsbank is goedkoper.
Privé-banken zijn bijzonder inventief als het erop aankomt hun klanten voor het minste geringste dienstje te laten betalen.
Logisch: als het doel is zoveel mogelijk winst te maken, zijn alle middelen goed.
Vier.
Een overheidsbank behandelt mensen niet als nummers.
Ze verbindt bereikbaarheid aan goede informatie terwijl ze ook nieuwe gebruikersvriendelijke banktechnologieën ontwikkelt.
Ze biedt verder hulp bij het beheren van hoge schuld zodat er minder mensen failliet gaan.
Wij garanderen dat de bankdiensten in het hele land toegankelijk zijn.
Het netwerk van bankkantoren in elke wijk blijft behouden of wordt zelfs verder uitgebreid.
Deze wijkkantoren bieden behalve internetbankieren en automaten ook gratis raad aan hun klanten.
Niet alle gebruikers zijn immers in staat digitale instrumenten te gebruiken.
Vijf.
Een overheidsbank staat er garant voor dat ze in de samenleving investeert: in sociale woningen, energiebesparing voor particulieren, duurzame economie en hulp aan kmo’s.
Ze levert een bijdrage aan de lokale ontwikkeling.
Ze staat immers ten dienste van de gemeenten en de sociale sector.
Ze schraagt gemeentelijke investeringen voor huisvesting, scholen, sportzalen, bibliotheken…
Gemeenten zijn verantwoordelijk voor een derde van de openbare investeringen.
De overheidsbank verstrekt aantrekkelijke leningen aan zelfstandigen en kleine ondernemingen met een sociaal of ecologisch doel of met personeel dat ver van de arbeidsmarkt af staat.
Een overheidsbank investeert niet in wapenhandel of in projecten die schadelijk zijn voor het leefmilieu.
Zes.
Een overheidsbank 4.0 kan opnieuw de bevoorrechte schuldeiser van de staat en de gemeenten worden.
Vandaag leggen privé-banken openbare schuld een hoge rentevoet op.
Natuurlijk is het gemakkelijker om zulke schulden met een overheidsbank te heronderhandelen.
Het zou absurd zijn hoge interesten te blijven betalen op de overheidsschuld.
Zeven.
Een overheidsbank voert een correct personeelsbeleid.
Ze zet bankbedienden niet onder te hoge druk.
Zij bant onbetaalde overuren en de stress om tot elke prijs bepaalde cijfers te halen.
We willen een echte overheidsbank 4.0 die start met het kapitaal van de huidige Belfius Bank.
Dat Belfius bestaat, is uitsluitend te danken aan het geld van de overheid.
De Belgische staat heeft Belfius in 2011 voor 4 miljard euro gekocht na het tweede faillissement van Dexia.
Dat komt neer op 363 euro per hoofd van de Belgische bevolking.
Maar we willen Belfius niet behouden zoals de bank nu is.
Hoewel de staat de enige aandeelhouder is, gedraagt Belfius zich als een privé-investeerder die zijn bank zo rendabel mogelijk wil maken om ze dan aan de hoogst mogelijke prijs van de hand te kunnen doen.
De herstructureringen, personeelsinkrimping en sluiting van kantoren in de voorbije jaren zijn daar het bewijs van.
Belfius is nu een bank met overheidsgeld die als een privébank beheerd wordt:
– leningen en beleggingsproducten worden aan particulieren verkocht zonder ernstig rekening te houden met de impact ervan op maatschappij en leefmilieu;
–de opbrengsten uit de financiering van gemeenten en de sociale sector worden gemaximaliseerd, zonder er nog maar aan te denken dat een bank ook de rentelasten van gemeenten kan verlichten;
–het enige wat telt in de dienstverlening aan de klanten is rentabiliteit, ook al moet de toegankelijkheid van de dienstverlening daaronder lijden.
Het aantal Belfius-agentschappen en het aantal bedienden zijn sterk gekrompen.
Er verdwijnen sinds 2011 zowat vijftien agentschappen per jaar en het personeelsbestand ging met 20% naar beneden sinds de staat eigenaar werd.
Resultaat: de nettowinst is van 415 miljoen euro in 2012 gestegen naar 606 miljoen euro in 2017.
En de dividenden bereikten in 2017 met 215 miljoen euro een hoogtepunt.
Onder de vorm van een beursgang wilde de regering-Michel met de geplande privatisering landen.
Behalve de CD&V, die de verkoop van Belfius verbond met een oplossing voor de Arco-coöperanten, de indirecte slachtoffers van het debacle van Dexia, waren alle meerderheidspartijen het eens met de privatisering.
Uiteindelijk is ze er niet gekomen.
Maar de volgende regering zal haar weer op tafel leggen.
Het is nog niet te laat.
Zolang ze nog onder overheidscontrole staat, kunnen we Belfius een andere koers doen inslaan, de koers die ook het brede platform van verenigingen, vakbonden en organisaties “Belfius is van ons” voorstelt.
We kunnen een taskforce opzetten met vakbondsorganisaties, consumentenen burgerverenigingen die een scenario uitwerkt om tot een echte overheidsbank 4.0 ten dienste van het publiek te komen.
TWEE.
EEN DEMOCRATISCHE OPENBARE BANK ONDER PUBLIEK TOEZICHT
Wanneer de staat aan banken hun kapitaal bezorgt, neemt hij ook het beheer ervan over en maakt er een echte overheidsbank van.
Dat is alleen maar logisch.
Natuurlijk biedt een overheidsstatuut nog geen garantie tegen alles, maar zo’n statuut is in elk geval een garantie tegen wild in het rond speculerende bankiers en tegen riskante transacties met ons spaaren pensioengeld.
De directeurs en bestuurders van zo’n bank krijgen geen mandaat in raden van bestuur bij de privé.
Geen cumul.
De directieleden krijgen een vast inkomen, zonder gouden handdrukken of bonussen.
Zo’n bank heeft ook een transparant controlecomité, samengesteld uit vertegenwoordigers van de vakbonden, sociale organisaties en klanten, met vetorecht tegen strategische beslissingen.
Dat is helemaal anders dan hoe Belfius nu beheerd wordt: zonder enige controle door de bevolking, zelfs niet door het parlement.
Toen Belfius onder staatscontrole kwam, was er geen grondig debat over de rol van de bank of over de manier waarop zij beheerd moet worden.
Nochtans zijn er voor miljarden euro openbare middelen in Belfius geïnjecteerd.
Veel betrokken partijen – de gebruikers, de werknemers, de overheden, gemeenten, bedrijven, enzovoort – zijn niet vertegenwoordigd in het beslissingsorgaan van de bank.
Zo komt het dat de enige informatie over Belfius het heeft over “de goede gezondheidstoestand” van de bank en over de waarschijnlijke verkoop ervan aan de privé.
We keren deze ondoorzichtige praktijk de rug toe.
Een overheidsbank moet onder openbare controle staan met bestuurders en directeurs die ten dienste staan van de bevolking.
We installeren een transparant controlecomité voor de overheidsbank, met vertegenwoordigers van personeelsen klantenorganisaties.
Dit comité heeft recht op begrijpelijke informatie over de gefinancierde projecten.
Het heeft een vetorecht tegen managementbeslissingen die niet stroken met de filosofie van de bank.
Bij veto wordt de beslissing geblokkeerd en moet de directie een alternatief voorstel doen.
De salarissen van de directieleden van de overheidsbank zijn beperkt tot drie keer het gemiddelde salaris en mogen het salaris van de eerste minister niet overstijgen.
Marc Raisière, de voorzitter van het directiecomité van Belfius, verdient nu 910.000 euro per jaar.
De directeurs van de overheidsbank mogen geen belangen hebben in de privé-sector.
Ze mogen dus geen mandaten cumuleren.
Wij geven burgers het recht gedetailleerde informatie op te vragen over bankactiviteiten en over subsidies die aan bedrijven verstrekt worden.
DRIE.
EEN KLIMAATINVESTERINGSBANK VOOR SOCIALE INVESTERINGEN EN MILIEUTRANSITIE
Om onze RedGreen Deal voor overheidsinvesteringen van 10 miljard euro per jaar te realiseren, richten wij een Klimaatinvesteringsbank van de overheid op met het uitdrukkelijke doel projecten op het vlak van milieuplanning en sociale investeringen op te zetten.
Voor bepaalde aspecten kunnen wij daarvoor inspiratie opdoen bij investeringsbanken van de overheid in Duitsland.
De KfW-bank heeft bijvoorbeeld een kapitaal van bijna 4 miljard euro dat ze kan uitlenen voor sociale en ecologische projecten.
Zij investeert hoofdzakelijk in de ecologische omschakeling, in het bijzonder in een programma voor efficiënt energiegebruik.
Sinds 2001 heeft ze leningen verstrekt waarmee meer dan 2 miljoen huizen werden geïsoleerd, wat tewerkstelling betekende voor 200.000 mensen per jaar.
De uitgegeven obligaties hebben een staatsgarantie.
Daardoor krijgen ze op de kapitaalmarkt de kredietnotering AAA.
De bank kan dus tegen een lage rentevoet geld uitlenen.
En de staat subsidieert bovendien nog de rentevoeten.
Zo heeft de overheid in 2011 een klein miljard euro in KfW geïnvesteerd, die de bank heeft omgezet in 6,5 miljard euro aan leningen.
Dat heeft voor een totale investering gezorgd van 18,5 miljard euro, 20 keer meer dan de overheidssubsidie.
Zoiets wordt een hefboomeffect genoemd.
Maar dat hefboomeffect wordt niet ingezet om uiteenlopende privé-projecten te financieren, maar wel om openbare projecten te financieren.
Als de staat bijvoorbeeld 1,5 miljard euro stort (als subsidie voor de rentevoeten) in KfW, komt er een return van 3 tot 4 miljard euro terug aan belastingontvangsten uit de isolatiewerken.
Waarom zou wat in Duitsland mogelijk is, niet in België kunnen, als gegarandeerd wordt dat de bank niet in speculatieve projecten investeert?
De staat en de gewesten zouden voor hun ecologische en sociale investeringen bij voorrang een beroep moeten doen op de Klimaatinvesteringsbank.
De obligaties met staatsgarantie die deze bank uitbrengt, zouden het spaargeld kunnen mobiliseren dat nog ruim aanwezig is in ons land.
Om sparen via obligaties van de openbare Klimaatinvesteringsbank aan te moedigen, krijgen de klanten van de overheidsbank 4.0 een voordelige rente.
Om deze Klimaatinvesteringsbank van de grond te krijgen, injecteren wij er regelmatig vers kapitaal in om de overheidsinvesteringen snel tot het bedrag van 10 miljard euro per jaar te brengen.
21.OPENBAAR WETENSCHAPPELIJK ONDERZOEK
STANDPUNT
We hebben meer wetenschap, meer kennis en meer onderzoek nodig om de grote uitdagingen van onze tijd aan te kunnen.
Er is een beding dat beslist over het welslagen ervan: onderzoek en wetenschap moeten het belang van de meerderheid van de bevolking en de planeet als oogmerk hebben.
Dat staat in schril contrast met de commercialisering en privatisering ervan.
Wetenschappelijk onderzoek is een taak voor de samenleving en om die reden moet het zoveel mogelijk openbaar zijn.
WAT WIJ WILLEN
EEN.
INVESTEREN IN PUBLIEK ONDERZOEK VOOR EEN PUBLIEK DOEL
•We herfinancieren het wetenschappelijk onderzoek van de overheid naar sociale vooruitgang, ecologische innovatie, cultuur.
.
.
We verhogen het budget tot 1% van het bbp in 2024.
•We zorgen voor een evenwicht tussen fundamenteel onderzoek en toegepast onderzoek.
•We verkorten de looptijd van octrooien uit research met privémiddelen die van algemeen nut zijn: in de gezondheidszorg, bij ecologische innovaties.
.
.
•Privébedrijven die gebruikmaken van ontdekkingen uit publiek onderzoek, laten we daarvoor een bijdrage betalen.
Dat leggen we vast in een wet.
TWEE.
VOOR EEN COLLECTIEF, STABIEL EN DEMOCRATISCH ONDERZOEK
•We willen arbeidscontracten van onbepaalde duur voor het wetenschappelijk personeel.
We creëren daarom meer banen voor gekwalificeerde onderzoekers en heroriënteren de fondsen naar meer stabiliteit.
•Voor de onderzoekers met een beurs voeren we als standaard in: twee opeenvolgende contracten van twee jaar.
De supervisie op onderzoeksprojecten en doctoraten gebeurt zoveel mogelijk met een collectief.
•We stimuleren de publicatie van de resultaten van wetenschappelijke research in open access zodat universiteiten efficiënter en voordeliger kunnen werken.
We laten in een centrale databank alle in België gepubliceerd onderzoek in voordruk verschijnen.
•We bewaken en verstevigen de academische vrijheid zodat onderzoekers vrij kunnen deelnemen aan het publieke debat zonder sancties of druk van donoren te riskeren.
•We voeren een beleid waarin het talent van alle onderzoekers tot ontwikkeling kan komen, in het bijzonder door de ploegen vrouwelijker en diverser te maken.
•We verstevigen de band tussen wetenschappelijk onderzoek en hoger onderwijs.
Onderzoekers geven de stand en evolutie van hun onderzoek door aan studenten.
DRIE.
SAMENWERKEN BIJ ONDERZOEK ZORGT VOOR VOORUITGANG EN EFFICIËNTIE
•We zorgen voor stevig meer samenwerking tussen de openbare wetenschappelijke  instellingen.
•We zorgen voor minder wedijver bij de financiering.
Daarom verdelen we meer structureel geld tussen de universiteiten en wel voor periodes van vijf jaar.
We stappen af van het enveloppesysteem.
•We wijzen het grootste deel van het onderzoeksgeld niet-competitief toe en verdelen minstens de helft van het budget onder alle gekwalificeerde onderzoekers.
•We belasten een onafhankelijke commissie met het beoordelen van de resultaten en effecten van de regionalisering van het onderzoek.
De commissie zal voorstellen doen om de samenwerking te verstevigen.
•We behouden Belspo (de programmatorische federale overheidsdienst voor wetenschapsbeleid) en de federale wetenschappelijke instellingen.
VISIE
EEN.
INVESTEREN IN PUBLIEK ONDERZOEK VOOR EEN PUBLIEK DOEL
Het is een geschiedenis van eeuwen: het verhaal van wetenschappers en onderzoekers die de onwetendheid terugdringen, de wereld beter proberen te begrijpen en oplossingen vinden voor de problemen en voor de vragen die de mensheid zich stelt.
Het wetenschappelijk onderzoek en de kennis staan ter beschikking van de mensheid.
Wetenschap en onderzoek moeten van nut zijn voor de meerderheid van de bevolking en voor de planeet.
Met het geheel van alle kennis vandaag en de ontwikkeling ervan zijn we in staat de problemen van onze tijd aan te pakken: de opwarming van de aarde bestrijden, aan de basisbehoeften van miljarden mensen voldoen zonder de planeet te vernietigen, ziektes uitroeien…
De economist Mariana Mazzucato toonde in haar boek De ondernemende staat dat de meeste grote innovaties voortkomen uit publiek onderzoek.
Bijna alle innovaties die het kapitalisme van de voorbije eeuw voortgestuwd hebben, zijn schatplichtig aan overheidsinvesteringen.
Van treintot ruimtereizen, van nanotechnologie tot biotechnologie, de grote doorbraken zijn telkens voortgekomen uit door de overheid gefinancierd onderzoek.
Het is bijvoorbeeld dankzij fundamenteel onderzoek in de Europese organisatie voor kernonderzoek (CERN) in de jaren 1980 dat wij vandaag op het internet kunnen surfen.
Steve Jobs “zijn” Apple belichaamt het beeld van de markt als motor van het kapitalisme, terwijl Sillicon Valley wel eens “de Bible Belt van het technologisch utopia” wordt genoemd.
Mazzucato corrigeert dat beeld.
Sillicon Valley begon als een paradijs van openbare investeringen.
Zo werd ieder stukje fundamentele technologie in de iPhone ontwikkeld door onderzoekers die op de loonlijst van de staat stonden.
Wetenschappelijk onderzoek beperkt zich niet alleen tot het oplossen van praktische problemen.
Fundamenteel wetenschappelijk onderzoek, in het bijzonder in de humane wetenschappen, heeft een unieke bijdrage geleverd aan de cultuur en de kritische opvoeding van burgers en aan de ontwikkeling van een democratische samenleving.
De maatschappij heeft kritische sociologen, psychologen, geschiedkundigen, filosofien, linguïsten... nodig, ook al zijn zij niet meteen “economisch rendabel”.
De maatschappij heeft het nodig dat hun kennis en de resultaten van hun onderzoek zoveel mogelijk mensen bereikt.
In de wereld van de wetenschap gaan meer en meer stemmen op om de bijdrage van het wetenschappelijk onderzoek aan het samenleven en aan het welzijn van allen te benadrukken.
Zo verdedigen en promoten wetenschappers en onderzoekers slow science en bieden weerstand aan het snelle, competitieve, gebenchmarkte onderzoek dat, schijnbaar onvermijdelijk, de norm aan het worden is.
We willen investeren in alle facetten van publiek onderzoek.
We willen 1% van het bbp daarvoor vrijmaken.
Nu is het budget ervoor maar 0,7%.
We zorgen daarbij voor een evenwicht tussen fundamenteel onderzoek (in alfaén bètawetenschappen) en toegepast onderzoek.
We stoppen ermee alle onderzoeksgeld af te leiden naar rendabele, snel toepasbare sectoren.
Het nationaal pact voor strategische investeringen dat de regering-Michel promootte, ziet onderzoek uitsluitend in functie van rentabiliteit voor privé-bedrijven en van hun competitiviteit.
Dat is nefast.
Zo heeft de farmaceutische reus Pfizer beslist zijn onderzoek naar de ziekte van Alzheimer stop te zetten omdat dit onderzoek niet meteen uitzicht biedt op een snel rendement voor Pfizer.
Dat is de liberale visie op onderzoek en wetenschap.
Wij moeten integendeel tijd geven aan wetenschappelijk onderzoek, in het bijzonder aan fundamenteel onderzoek.
We maken ons niet druk over de onmiddellijke rentabiliteit ervan, we investeren in de toekomst.
Belangrijke innovaties hebben minstens tien à vijftien jaar onderzoek nodig, schrijft Mariana Mazzucato, maar privé-investeerders investeren in de regel niet in programma’s die langer dan vijf jaar duren.
Zij komen pas op de proppen als de staat de grootste risico’s al voor zijn rekening heeft genomen.
Wij herfinancieren publiek wetenschappelijk onderzoek dat ten dienste staat van sociale vooruitgang, ecologische innovatie, cultuur enzovoort.
Zo stimuleren we nu bijvoorbeeld publiek wetenschappelijk onderzoek naar een op waterstof gebaseerde economie, naar zachte mobiliteit, energie-efficiëntie, natuurbehoud, de zorg, cultuur, het verkleinen van de werklast met nieuwe technologieën enzovoort.
We willen de greep van het grootbedrijf op het publieke wetenschappelijk onderzoek beperken.
Voor kapitalisten moet het overheidsgeld dat naar onderzoek gaat, van nut zijn voor hun winsten en onmiddellijke belangen.
Zij bekommeren zich niet om hun nut voor iedereen.
Om deze greep te verkleinen maken we alvast de linken tussen het grootbedrijf en de wetenschapswereld bekend.
Privé-bedrijven die van ontdekkingen uit publiek onderzoek gebruik maken voor industriële toepassingen, laten we daarvoor een bijdrage betalen.
Dat leggen we vast in een wet.
Zo vermijden we dat publieke onderzoeksinstellingen en universiteiten alleen staan in hun onderhandelingen met privé-investeerders.
We verkorten ten slotte de looptijd van octrooien uit research met privé-middelen die van algemeen nut zijn: in de gezondheidszorg, bij ecologische innovaties enzovoort.
We passen de Belgische wet aan en gaan daar ook op internationaal niveau voor pleiten.
TWEE.
VOOR EEN COLLECTIEF, STABIEL EN DEMOCRATISCH ONDERZOEK
Net als de low science beweging willen we onderzoekers.. onderzoek laten verrichten.
Ze mogen tijd verliezen.
Ze mogen aan fundamenteel onderzoek doen, al worden de praktische toepassingen ervan misschien pas binnen tientallen jaren ontdekt.
We willen ook dat je aan de universiteiten wiskunde, oude talen, filosofie of andere vakken kan blijven studeren, al zijn die vakken niet meteen rendabel.
We gaan niet alles beperken tot wat meteen toepasbaar, en dus meteen rendabel, is.
Daarom geven wij voorrang aan de stabiliteit van onderzoeksteams, die we samengesteld willen zien volgens sociale en ethische criteria.
Onderzoekers van alle niveaus moeten werkzekerheid hebben.
We kennen hen een statuut toe waardoor ze onafhankelijk en zonder druk van multinationals of de politiek aan onderzoek kunnen doen.
De laatste jaren ging het geld van onderzoeksfondsen veeleer naar kortlopende contracten en doctoraten, meestal contracten van vier jaar.
Dat gebeurde ten koste van structurele financiering voor banen als professor of vaste onderzoeker.
Dat heeft ertoe geleid dat er voor één academische aanstelling nu telkens tien doctors zijn.
Tegelijk zien veel onderzoekers hun banen bedreigd door kortlopende contracten en krimpende budgetten.
Almaar meer universitaire onderzoekers staan tegenover elkaar om in te gaan op “projectoproepen”, al gaat het daarbij om onderzoek dat beperkt is in de tijd.
Deze praktijk gaat ten koste van de langetermijnprojecten, al zijn die broodnodig.
Het verhoogt de onzekerheid onder onderzoekers en ook de administratieve rompslomp.
De overheid moet terug naar een financiering op de langere termijn.
We willen contracten van onbepaalde duur voor het geheel van het wetenschappelijk personeel, met een loopbaanbeleid dat onbeperkt uitgaat van het statuut van Zelfstandig Academisch Personeel (ZAP).
We hertekenen daarom de huidige personeelspyramide met haar vele doctoraten, minder postdoctoraten en nog minder professoren en we creëren op de langere termijn meer ZAP-plaatsen, door meer langetermijnbanen voor postdoctoraten aan te bieden.
We beperken het aantal te begeleiden doctoraten voor een professor.
De supervisie op onderzoeksprojecten en doctoraten gebeurt zoveel mogelijk collectief, bijvoorbeeld door een bredere onderzoeksgroep.
Als standaard voor de onderzoekers met een beurs voeren wij twee opeenvolgende contracten van twee jaar in, met een evaluatie halverwege deze termijn.
En met de garantie bij het begin van het doctoraat dat er voldoende middelen ter beschikking staan voor een contract van vier jaar.
Deze grotere stabiliteit laat toe dat men onderzoek over een langere termijn plant en zich niet verplicht voelt voortijdig nog onbevredigende resultaten van onderzoek te publiceren, wat al tot verschillende fraudegevallen heeft geleid.
Research-instellingen van de overheid en universiteiten moeten astronomische bedragen betalen om toegang te krijgen tot artikels in privé-tijdschriften waarin onderzoeksresultaten zijn opgenomen... van hun eigen onderzoekers of van openbaar onderzoek.
Dat is een anomalie.
Ze belemmert de toegang tot kennis voor alle onderzoekers en burgers.
Elk jaar weer betalen universiteiten, universitaire bibliotheken en onderzoekers tientallen miljoenen euro om toegang te krijgen tot deze publicaties.
Het is noch min noch meer een vorm van privatisering van de onderzoeksresultaten.
Wij verzetten ons daartegen.
Open access is de toekomst.
De onderzoeksresultaten en teksten van door de overheid betaalde universitairen en onderzoekers maken we gratis toegankelijk.
We gaan de eigenaars van privé-tijdschriften en databanken niet blijven rijk maken!
Op die manier komt er meer kennisuitwisseling en worden onderzoeksresultaten gemeenschappelijk bezit.
En het geld dat de universiteiten op die manier uitsparen, kunnen ze investeren in meer stabiele banen, voor honderden onderzoekers.
Verder zijn wij voorstander van een centrale databank waarin alle in België gepubliceerd onderzoek in voordruk verschijnt.
Als eerste stap, en als aansporing om het ook op Europees niveau te organiseren, promoten we de publieke tijdschriften in open access.
Het toewijzen van publieke onderzoeksmiddelen moet transparanter, meer bepaald als het gaat over fondsen die ministeries toekennen aan onderzoek in politiek gevoelige thema’s als inburgering of diversiteit.
Die toewijzing mag niet overgelaten worden aan een minister alleen, want dat leidt gemakkelijk tot gekleurde resultaten.
Het is cruciaal onafhankelijke onderzoekers te hebben die niet blootgesteld zijn aan druk vanuit de privésector of de overheid.
Wij verdedigen en verstevigen de academische vrijheid.
Die is de laatste jaren herhaalde malen in het gedrang gekomen bij disciplinaire maatregelen tegen onderzoekers, vaak omwille van hun ideeën of engagement.
Onderzoekers moeten vrij kunnen deelnemen aan het publieke debat, zonder vrees voor formele of informele sancties en zonder druk van wie voor de onderzoeksfondsen zorgen, – hetzij privé-bedrijven, hetzij de overheid – om standpunten niet te verdedigen of onderzoeksresultaten te verzwijgen.
We voeren een beleid waarin het talent van alle onderzoekers tot ontwikkeling kan komen, in het bijzonder door de ploegen vrouwelijker en diverser te maken.
Door de publicatiedruk, de onregelmatige werkuren, de reizen naar het buitenland, enzovoort haken veel vrouwen in hun postdoctoraat af.
Impliciete vooroordelen zorgen dan weer voor een ongelijke behandeling bij aanwerving van minderheden van buitenlandse origine.
Met stabielere contracten, meer zekerheid voor onderzoekers die hun doctoraat behaald hebben en een groter besef van de vooroordelen (met inbegrip van opleiding erover in de beroepsparcours) proberen we deze zaken recht te trekken.
Meer samenwerking tussen onderzoekers, zowel binnen onderzoeksteams als onder elkaar, kan voor de nodige solidariteit zorgen en de wedijver inperken.
Bij elk niveau van het beroepsparcours leggen we objectieve normen op om er het onevenwicht mee weg te werken.
We houden daarbij rekening met de studentenpopulatie in de betreffende richting.
Tijdens het moederschapsverlof laten we het salaris voortlopen en verlengen we contracten van bepaalde duur.
Onderzoek moet ook bijdragen tot een (hoger) onderwijs op topniveau.
Vandaag wordt de afstand tussen het hoger onderwijs en onderzoekswerk dat aan de spits staat steeds groter.
We moeten de band tussen onderzoek en hoger onderwijs dringend verstevigen.
Onderzoekers dienen aan studenten door te geven hoever het staat met hun onderzoek en hoe het evolueert.
DRIE.
SAMENWERKEN BIJ ONDERZOEK ZORGT VOOR VOORUITGANG EN EFFICIËNTIE
Ons landje is maar een zakdoek groot.
We willen dan ook meer samenwerking van het wetenschappelijk onderzoek.
Samenwerking en complementariteit tussen universiteiten en publieke onderzoeksinstellingen komen eerst, niet de wedijver en concurrentie.
Daarom willen we af van de golf van kortetermijncontracten.
We stappen ook af van de gesloten-enveloppefinanciering van de universiteiten.
We willen naar een nietcompetitieve financiering door structureel meer geld te verdelen tussen de universiteiten voor periodes van vijf jaar, met beheersovereenkomsten.
We willen verder dat minstens de helft van de middelen voor onderzoek op een niet-competitieve basis worden toegekend.
Individuele universitairen en onderzoeksgroepen gaan dikwijls met elkaar in concurrentie voor onderzoeksmiddelen.
Op die manier wordt vandaag zelfs het grootste deel van de middelen verdeeld.
Je kans op succes is daarbij heel klein.
Het is een inefficiënte manier van werken en het maakt innovatief onderzoek of onderzoek dat de gebaande paden verlaat, nog eens extra moeilijk.
We stellen voor minstens de helft van het budget te verdelen onder alle gekwalificeerde onderzoekers.
We willen ook meer samenwerking tussen de verschillende gewesten in België.
Maar liefst vijf ministers zijn bevoegd voor wetenschappelijk onderzoek.
Dat schaadt de efficiëntie.
De federale dienst voor wetenschapsbeleid BELSPO staat in voor de verdeling van de federale middelen voor wetenschappelijk onderzoek.
Wij spelen het communautaire spel van de traditionele partijen en in het bijzonder van de N-VA niet mee.
Wij willen het federale wetenschappelijk onderzoek behouden en versterken.
Net als voetbal is onderzoek een collectieve sport, en wat onze onderzoekers samen doen, doen ze beter.
We herfinancieren het federale wetenschappelijk onderzoek, dat een motor kan zijn voor deze samenwerking.
Er werd stevig ingehakt op de budgetten ervan op een ogenblik dat het er al allesbehalve rooskleurig voor stond.
En zo hebben de federale N-VA-staatssecretarissen belast met Wetenschapsbeleid, eerst Elke Sleurs en daarna Zuhal Demir, met de stilzwijgende instemming van de andere meerderheidspartijen het federale wetenschappelijk onderzoek verder lamgelegd en laten leegbloeden.
Ze beknibbelden nog 33,1 miljoen euro op een mager budget van 371 miljoen.
Zo belanden ervaren wetenschappers op straat.
Onaanvaardbaar.
INNOVEER SLIM ÉN SO-CIAAL
22.DE DIGITALISERING DEMOCRATISEREN
STANDPUNT
We bevinden ons midden in een technologische revolutie.
Het digitale heeft ons leven veranderd.
Die evolutie zou vooruitgang moeten brengen voor ons allen.
Maar zo zien we het niet gebeuren.
Big Tech verzamelt en verkoopt onze gegevens en probeert ons gedrag op een ongeziene schaal te voorspellen en te sturen.
Zij maken er massa’s geld mee.
Maar hun winstoogmerk valt niet te rijmen met vooruitgang voor iedereen.
Er is voor de digitale revolutie een ander uitgangspunt nodig.
Technologie zetten we in waar mens en planeet haar nodig hebben en om ieders stem vrij te laten weerklinken.
Dat is een democratische, ecologische en sociale uitdaging.
Met een agenda voor werk 4.0.
Met democratie die wij ontwikkelen met digitale middelen.
Met samenwerkingsverbanden zonder winstoogmerk.
Met een betere bescherming tegen multinationale webgiganten.
WAT WIJ WILLEN
EEN.
EEN AGENDA VOOR WERK 4.0
•We ontwikkelen een agenda voor werk 4.0.
Deze agenda bevat anti-stress-wetten, een vetorecht van werknemers tegen digitale overbelasting en nieuwe regels en rusttijden bij smart work thuis.
Ze komt tot stand in overleg tussen ingenieurs, arbeiders, wetenschappers en de overheid.
•We garanderen het recht op opleidingen voor werknemers die te maken krijgen met nieuwe technologieën.
Deze opleidingen vallen ten laste van de werkgever.
•We gaan voor een algemene verlaging van de werktijd, nu de productiviteit door de automatisering stijgt.
•Het recht van werknemers om na werktijd onbereikbaar te zijn, willen we gerespecteerd zien.
•We moedigen innovaties aan die voor sociale vooruitgang en ecologische omschakeling zorgen, zelfs als ze niet meteen financieel lonend zijn.
TWEE.
DEMOCRATIE ONTWIKKELEN MET DIGITALE MIDDELEN
•We geven burgers inzagerecht in regeringsbeslissingen.
De overheid moet de prioriteiten in de federale begroting helder aangeven en de betrokken informatie online ter beschikking stellen.
•We zetten een ethische digitale mailbox op waarin burgers anoniem fraude of bedrog kunnen melden.
•We zorgen voor een breed democratisch platform waarop burgers voorstellen kunnen doen en bediscussiëren, met de mogelijkheid ze in het parlement te laten bespreken en stemmen.
•We zetten in op participatie, met digitale consultaties over concrete politieke vraagstukken.
We gebruiken de door de digitalisering vrijgekomen tijd bij overheidsdiensten en administraties om de bevolking bij te staan en aan een betere toegankelijkheid te werken.
DRIE.
WERKEN AAN EEN SOCIALE DIGITALE MAATSCHAPPIJ
•In het onderwijs nemen we initiatieven waarmee jongeren hun technologische creativiteit kunnen ontplooien.
•We organiseren voor iedereen toegankelijke initiatiesessies over nieuwe technologieën.
Zo kan elkeen er voordeel uit halen om van zijn digitale rechten gebruik te maken.
•We gaan voor een gratis en open internet in zoveel mogelijk openbare gebouwen.
De nieuwe technologie moet beschikbaar zijn voor iedereen.
VIER.
SAMENWERKINGSVERBANDEN ZONDER WINSTOOGMERK
•We steunen de oprichting van samenwerkingsverbanden zonder winstoogmerk.
We moedigen jonge vernieuwers aan om apps te ontwikkelen waardoor de kwaliteit van de openbare dienstverlening verbetert.
•Voor een vlottere mobiliteit en minder verkeersdrukte ontwikkelen we een app voor openbare taxi’s en autodelen, gecontroleerd door de stad.
•We reglementeren de digitale marktplaatsen voor de verhuur van privé-accommodaties.
We stellen, naar het voorbeeld van de stad Barcelona, maximum-quota op voor platforms als Airbnb.
•We beschouwen de werknemers van deze platforms niet als zelfstandigen.
Net als alle werknemers hebben zij recht op sociale zekerheid en een minimumloon.
•We democratiseren de platforms.
We verbeteren de wet zodat werknemers van deze digitale platforms zich kunnen organiseren voor de sociale verkiezingen.
•We annuleren de vrijstelling van socialezekerheidsbijdragen en belastingen voor gelegenheidswerk (tot 6130 euro per jaar), een maatregel van de regering-Michel.
VIJF.
EEN BETERE BESCHERMING TEGEN MULTINATIONALE WEBGIGANTEN
•We nemen het principe van de netneutraliteit op in de Belgische Grondwet.
•We bieden burgers een betere bescherming tegen webgiganten.
•We garanderen de privacy van op openbare plaatsen verzamelde data.
We steunen technologie die “privacy by design” hanteert.
Zo verhinderen we gebruik van de data voor andere doeleinden.
•We werken aangepaste fiscale maatregelen uit om multinationals te laten betalen voor hun “digitale aanwezigheid” op ons grondgebied.
Zo vermijden we dat ons land hun belastingen ontloopt.
•Om uit de greep van de grote technologische reuzen te raken, veralgemenen we in overheidsdiensten het gebruik van vrije IT-systemen en software.
Alle software van de overheid wordt als open source ter beschikking gesteld.
VISIE
EEN.
EEN AGENDA VOOR WERK 4.0
Wij zijn een technologische revolutie binnengestapt waarin briljante technieken met elkaar gecombineerd zijn.
Machines kunnen onderling digitaal communiceren, er is de doorgedreven robotisering met 3D-printers en productie op maat.
We zien de ene doorbraak na de andere.
We zien de contouren van smart factories, “de slimme fabrieken” van de “vierde industriële golf”.
De eerste golf was die van het gietijzer, de stoommachines en de fabrieken die vorm gaven aan de industriële revolutie vanaf de jaren 1780.
De tweede golf kwam er met het staal, de elektriciteit en de eerste arbeidsdeling in de industrie vanaf de jaren 1870.
Deze golf werd voltooid met de massaproductie van de eerste lopende band waar het beroemde Model T van Ford geassembleerd werd.
Dat is het fordisme van de jaren 1930.
De derde industriële golf bracht de eerste computers, de elektronica en de geautomatiseerde productie vanaf de jaren 1970.
De nieuwe productiemethodes van Toyota in de jaren 1980 voltooiden deze derde golf: geen stocks meer, maar de just-in-time-productie van het toyotisme.
Vandaag beleven we de vierde industriële golf, de “industrie 4.0”.
Door nieuwe webtechnologieën, waarbij machines, goederen en onderdelen met elkaar communiceren, ontstaan dynamische netwerken die kosten, grondstoffenen energieverbruik optimaliseren.
Vandaar ook de naam the Internet of Things, het internet der dingen.
Industrie 4.0 maakt het mogelijk razendsnel in te spelen op de wensen van de klant en logistieke en energienetwerken efficiënter te organiseren.
Maar voor de werknemers, voor wie industrie 4.0 een bron van emancipatie had kunnen zijn, wordt ze eerder een entree voor uitbuiting 4.0 met flexibilisering van de werktijd, intensivering van het werk, uiterste veelzijdigheid en banenverlies.
Het is nog te vroeg om precies in te schatten welke impact deze vierde industriële revolutie zal hebben.
Vast staat wel dat miljoenen jobs in heel Europa bedreigd zijn.
Het lijkt wel een race against the machine.
Maar hoeft dat zo te zijn?
Natuurlijk niet.
De toekomst van arbeid in een eeuw van robots heeft alles te maken met de keuze die we maken.
Er moet een algemene, offensieve agenda komen voor een industrie 4.0 die het zal hebben over thema’s als opleiding en kwalificaties, de werkzekerheid, de bescherming van de gezondheid, de ergonomie en de invulling van de arbeidstijd.
Een agenda voor werk 4.0 waarover de overheid, wetenschappers, ingenieurs en werknemers van gedachten wisselen.
We houden iedereen aan boord.
Dat de robot het gevaarlijke, moeizame, saaie, repetitieve en ongezonde werk overneemt, waarom niet?
Dan wordt industrie 4.0 de sleutel tot een toekomst waarin we minder moeten werken.
We gaan voor een algemene verlaging van de werktijd nu de productiviteit door de automatisering stijgt.
Het is een verzuchting die ons allemaal verenigt en die het mogelijk maakt weer over meer vrije tijd te beschikken.
Het is overigens niet verwonderlijk dat de 30-urenweek steeds meer op het voorplan staat bij de vrouwenbeweging en bij de vakbonden, vooral in Duitsland waar industrie 4.0 het verst gevorderd is.
Het gaat erom de technologische innovatie te transformeren in nieuwe toekomstbanen en in een nieuw sociaal evenwicht.
We garanderen het recht op opleidingen voor werknemers.
Het mechanisme uit de collectieve arbeidsovereenkomst nr. 39 inzake de sociale gevolgen van de invoering van nieuwe technologieën moet verstevigd worden: bovenop het overleg erover garanderen we het recht op opleiding voor werknemers die te maken krijgen met de invoering van nieuwe technologieën.
Deze opleiding valt ten laste van de werkgever
Er zijn ook nieuwe collectieve arbeidsovereenkomsten en regels nodig.
Wij doen een antistress-wet stemmen waardoor werknemers het recht hebben buiten de werktijd onbereikbaar te zijn en het recht op een persoonlijk veto tegen digitale overbelasting.
Er dienen ook nieuwe regels te komen rond smart work thuis.
TWEE.
DEMOCRATIE ONTWIKKELEN MET DIGITALE MIDDELEN
Als alternatief voor de achterkamertjespolitiek gebruiken we de nieuwe technologieën om de ramen van de Wetstraat wijd open te zetten.
We maken de beslissingen van regering en parlement toegankelijker, bijvoorbeeld door de budgetten en begrotingen overzichtelijk in kaart te brengen en de gegevens erachter ter beschikking te stellen voor nadere analyse.
Zo kunnen burgers en verenigingen echt betrokken worden.
De nieuwe technologieën hebben ongelooflijk veel potentieel om de hele bevolking tussen twee verkiezingen in te doen participeren en debatteren.
Anders dan de traditionele partijen die het debat willen beperken tot alleen de Wetstraat, willen wij die discussies net overal aanwakkeren.
Daarom richten wij een platform voor participatieve democratie in waarop iedereen voorstellen kan doen en bediscussiëren.
Regelmatig houden we online burgerconsultaties over concrete kwesties die bij een grote groep burgers leven.
Deze consultaties worden ook offline, in gemeentehuizen, gehouden zodat iedereen eraan kan participeren.
Door de digitalisering verloopt de administratie efficiënter en komt er tijd vrij.
Die tijd laten we door ambtenaren gebruiken om mensen bij te staan en drempels te verlagen
De overheid kan digitalisering dan niet gebruiken als excuus om de dienstverlening moeilijker toegankelijk te maken of om te snijden in tewerkstelling.
Bij het ontwikkelen van nieuwe technologieën stellen we de toegankelijkheid ervan centraal.
Dat doen we door het contact met de burgers te diversifiëren en door ervoor te zorgen dat de kwaliteit van onlinediensten voor technologiegebruikers en de kwaliteit van offline diensten identiek is.
We laten niemand aan de zijlijn staan.
DRIE.
WERKEN AAN EEN SOCIALE DIGITALE MAATSCHAPPIJ
De federale en gewestelijke overheden laten de innovatie van nieuwe apps en technologieën over aan de vrije markt en aan private investeerders.
Projecten met snel geldgewin als opzet sluiten haast vanzelf minder bemiddelden uit.
En maar heel weinig sociale digitale projecten komen van de grond.
Die toestand keren we om.
We gaan voor innovatie die vertrekt van wat nodig is voor mens en natuur en zoeken zowel hightech als lowtech oplossingen.
We kiezen voor de oplossingen die de privacy respecteren.
In de scholen zetten we in op de creativiteit.
We bieden er zoveel mogelijk apps en technologieën aan, zodat jongeren met die knowhow toekomstige innovatie kunnen ontwikkelen.
Maar ook om alle jongeren positieve ervaringen te laten opdoen met participatie via digitale innovaties.
Als stimulans voor sociale innovaties willen we de overheid hackhatons laten organiseren.
Dat zijn workshop-achtige activiteiten waarin in kleine groepjes creatieve oplossingen voor alledaagse problemen worden bedacht en uitgewerkt.
Groepen ontwikkelaars komen daar samen en programmeren er samen.
De resultaten die uit de bus komen, kunnen dan bijdragen aan de verbetering van de kwaliteit van de openbare dienstverlening.
Er mogen geen privaatrechtelijke patenten op genomen worden.
We stimuleren ook de ontwikkeling van innovatieve sociale fab labs of makerspaces waar coöperatieve organisaties experimenteren met nieuwe vormen van ecologische en lokale productie.
Iedereen moet van de technologie gebruik kunnen maken.
Wij zetten in op een snel, gratis en open internet, vooral op openbare plaatsen.
VIER.
SAMENWERKINGSVERBANDEN ZONDER WINSTOOGMERK
Via het internet worden almaar meer diensten verkocht buiten de klassieke kanalen.
Nieuwe digitale platforms dringen zich op: Uber, Airbnb, Deliveroo…
Zij staan voor een nieuw businessmodel.
Ze verwijzen wel naar het mooie idee van de deeleconomie, maar in feite zijn het grote autoritaire organisaties die de verloning van de prestaties zonder enige samenspraak bepalen, die de codes voor de gebruikers, klantenkaarten en zo opleggen en die de werknemer van de ene dag op de andere van het platform kunnen kegelen, zonder tegenstem.
Ze hebben lak aan regels en halen hun neus op voor vakbondsrechten en beschermende statuten.
Het zijn ijsbrekers die de hele sociale bescherming op de helling zetten.
De uitdaging is dubbel: digitale platforms ontwikkelen die werkelijk ten dienste staan van de bevolking en anderzijds de multinationals van het platform-kapitalisme een halt toeroepen.
Gaan voor nuttige platforms ten dienste van de bevolking, dat doen we door in allerlei sectoren openbare toepassingen uit te werken die rekening houden met werknemers, consumenten en de planeet.
Een voorbeeld is de coöperatieve FairBnB, het fair trade alternatief voor Airbnb.
FairBnB heeft geen naamloze investeerders maar is collectief eigendom van de gastvrouwen en –heren en van de gasten.
Het werkt met een democratisch model van collectieve beslissingen en met een transparante boekhouding.
Ook op een hele reeks andere gebieden kunnen openbare of coöperatieve uitwisselingsplatforms zonder winstgevend doel worden ingericht: carpooling, uitwisseling en gemeenschappelijk gebruik van goederen en diensten, enzovoort.
Anderzijds moet de overheid andere maatregelen nemen tegen het platform-kapitalisme.
Platforms als Uber en ListMinut, een platform om iemand te vinden die een klusje voor je opknapt, kunnen wellicht goedkopere diensten aanbieden, maar respecteren de minimumregels voor de arbeidsvoorwaarden niet.
Met een simpele “klik” van het platform kunnen ze werknemers “desactiveren”.
En natuurlijk zetten loodgieters met een uurloon van 5 euro op de site ListMinut alle loodgieters in het land onder druk.
En de regering-Michel?
Die heeft de platform-reuzen een steuntje in de rug gegeven.
Ze heeft beslist dat zij voor iedere contractant op hun platform geen enkele euro belasting of sociale bijdrage moeten betalen voor de eerste 6.130 euro die de contractant verdient.
En dat jaar na jaar.
Wij willen een andere weg op.
Net als in veel andere steden in de wereld verbieden we de app van Uber.
We zetten valse zelfstandigencontracten om in werknemerscontracten.
In de strijdbeweging van de Deliveroo fietskoeriers heeft de FOD Werkgelegenheid beslist dat de zelfstandigencontracten “beschouwd moesten worden als een arbeidsverhouding waarbij er sprake is van arbeid in loondienst”.
Zij moeten dan ook de rechten van werknemers hebben: een collectieve arbeidsovereenkomst, een minimumloon, sociale zekerheid enzovoort, ook als het over gefragmenteerde of korte opdrachten gaat.
We democratiseren de platformen.
We willen de wet zo aanpassen dat de werknemers van deze platforms bij de sociale verkiezingen hun vertegenwoordigers kunnen kiezen.
VIJF.
EEN BETERE BESCHERMING TEGEN MULTINATIONALE WEBGIGANTEN
Het internet is als een straat: iedereen, arm en rijk, mag erop en iedereen volgt dezelfde verkeersregels.
Wie rijker is, mag niet sneller rijden.
Dat heet de “netneutraliteit”.
Of je nu surft naar websites met schattige kittens, of je zit op Facebook te scrollen, alles komt met dezelfde snelheid tot bij jou.
Iedereen aan dezelfde snelheid en hetzelfde tarief.
De Amerikaanse telecomtoezichthouder FICC heeft dat principe nu afgeschaft.
Want door een internet met twee snelheden te maken – een voor de rijken en een voor de armen – kunnen grote providers zoals AT&T meer winst boeken.
Ook in Europa dreigt het die richting uit te gaan.
Wij verdedigen integendeel de gelijkheid van toegang tot het internet en nemen de netneutraliteit op in de grondwet.
In onze steden en gemeenten boordevol sensoren en camera’s maken we door ons reilen en zeilen voortdurend nieuwe informatie aan over wat we doen.
Mits strikt respect voor de privacy-regels kunnen deze meta-data, als we er slim mee omspringen, van groot nut zijn.
Cruciaal daarbij is: we zorgen voor veiligheid en privacy assessment volgens het principe “privacy by design”: meteen bij het verzamelen mag alleen de informatie bijgehouden worden die nodig is, anoniem en in overeenstemming met de privacy-regels.
Het probleem nu is dat deze data enkel in het bezit zijn van webgiganten en privé-spelers.
We stellen voor deze meta-data te verzamelen volgens een duidelijke open structuur in een databank, zodat iedereen ook kan zien wat ermee gedaan wordt.
De overheid moet duidelijk aangeven hoe ze met de data omspringt.
De strikte voorwaarde om meta-data op te slaan en te gebruiken is dat die geanonimiseerd zijn.
Binnen dat kader stimuleren wij burgers, verenigingen en overheidsdiensten om ermee aan de slag te gaan.
Daarbij is belangrijk dat we blijven weten wat er met de anonieme data gebeurt en dat de nieuwe data die met apps gegenereerd worden, opnieuw in de open database terechtkomen voor verder gebruik.
Daarom verbinden we aan het gebruik van de data de verplichting te werken volgens het principe “open source, open architectuur, open standaard en open data”.
Want het recht op privacy is een basisrecht.
Hoewel we blij zijn met de nieuwe Europese GDPR-regels, de “algemene verordening gegevensbescherming”, beseffen we dat we hiermee nog lang geen democratische controle hebben over onze privacy.
Zo is het bijvoorbeeld de Amerikaanse webgiganten toegestaan data die zij in Europa verzameld hebben, op het Amerikaanse continent op te slaan.
Op die manier is sluitende controle van de gegevens die Facebook heeft verzameld, natuurlijk niet mogelijk.
De burgers hebben een betere bescherming nodig.
Volgens de Europese Commissie ontloopt Facebook vrijwel alle belastingen in Europa.
Google, Amazon en Ebay betalen nog geen kwart van wat ze zouden moeten doen.
Als je bijvoorbeeld iets bestelt bij Amazon, sluit je een contract af met de vennootschap van Amazon in Luxemburg.
De winsten van Amazon worden dan belast in Luxemburg.
Heel dikwijls worden deze winsten daarna naar een nog voordeliger belastingparadijs versast.
Nationale belastingstelsels zijn ingericht op de fysieke aanwezigheid van een bedrijf en weten niet goed raad met kantoorloze webgiganten.
Ze hebben een aanpassing nodig die rekening houdt met de digitale werkelijkheid en dus met de digitale aanwezigheid van de internetreuzen en digitale platforms.
Op die manier worden hun winsten in België belast van zodra zij er een activiteit uitvoeren.
We willen dat de overheid in al haar activiteiten open source software gebruikt.
Daardoor kan ze haar onafhankelijkheid bewaren tegenover de grote internationale technologiebedrijven.
We schrijven ook de nieuwe programma’s van de overheid, van de administratie, maar ook van overheidsbedrijven zoals de NMBS, in open source.
Dan kunnen burgers en verenigingen met apps blijven werken om deze programma’s te verbeteren en bewaken we de privacy.
23.EEN SOCIAAL BELEID VOOR ZELF­ STANDIGEN EN KLEINE BEDRIJVEN
STANDPUNT
We willen het leven van de zelfstandigen en kleine bedrijven minder moeilijk maken en hun dynamisme en creativiteit beschermen.
We ondersteunen deze kleine bedrijfjes, die het economisch weefsel en de hoofdactiviteit uitmaken in onze wijken en gemeenten.
Ze spelen dikwijls een sociale en innovatieve rol.
In weerwil van haar retoriek voerde onze regering een beleid dat de multinationals, de banken en de grote commerciële centra dient, in plaats van de kmo’s en de zelfstandigen.
Wij beogen eerlijker belastingen op maat van de omvang en de inkomsten van de bedrijven.
We willen de lokale handel stimuleren.
We hebben overheidssteun voor ogen die focust op zelfstandigen en kleine ondernemers.
We gaan hen een degelijke sociale bescherming bieden.
WAT WIJ WILLEN
EEN.
EERLIJKER FISCALITEIT, GEBONDEN AAN DE OMVANG EN INKOMSTEN VAN BEDRIJVEN
•We pleiten voor een verhoging van de progressiviteit van de belastingen voor zelfstandigen en kmo’s.
Op die manier houden we rekening met ieders financiële draagkracht.
•We richten een fonds voor onderlinge bijstand op dat voordelig is voor de kleine ondernemingen.
Wanneer er geen werk is, zoals bij economische werkloosheid, betaalt dat fonds de lonen en sociale lasten.
•We stoppen met de achterpoorten en fiscale niches waarmee het grootbedrijf en de banken aan de fiscus ontsnappen terwijl zelfstandigen en kleine bedrijven de volle pot betalen.
TWEE.
SOEPELE LENINGEN VAN DE OPENBARE BANK VOOR KLEINE BEDRIJVEN
•Om aanwervingen te stimuleren, moedigen wij de openbare bank aan om leningen voor kleine ondernemingen en zelfstandigen te vergemakkelijken.
Zo voorkomen we dat ze afhangen van grote private bankgroepen.
•De overheidsbank stelt aantrekkelijker leningen voor aan zelfstandigen en kleine ondernemingen met een sociaal en ecologisch doel of met personeel dat ver van de arbeidsmarkt staat.
DRIE.
BUURTWINKELS BEVORDEREN
•We willen een regelgeving voor de handelshuur, om kleine handelszaken in het centrum van de steden te houden.
•Wij zijn tegen de bouw van nieuwe shoppingcentra.
•We pleiten voor behoorlijke openingsuren zodat zelfstandigen en personeel een balans tussen werk en gezin kunnen vinden.
•We zorgen voor betere compensatie bij openbare werken.
Geen verplichte sluiting om op een compenserende vergoeding aanspraak te kunnen maken.
•We maken elektronisch betalen minder duur.
VIER.
OVERHEIDSSTEUN DIE FOCUST OP ZELFSTANDIGEN EN KLEINE BEDRIJVEN
•We breiden de tewerkstellingspremies uit naar de zelfstandigen en kleine ondernemingen die nieuwkomers aanwerven of mensen die op de reguliere arbeidsmarkt moeilijk aan de bak komen.
•We zetten een publieke begeleidingsdienst op om zelfstandigen en kleine ondernemingen te helpen bij de juridische, commerciële en administratieve hindernissen voor hun project.
Deze dienst is toegankelijk voor al wie een kleine onderneming wil opstarten of overnemen.
•We vereenvoudigen de toegang van kleine ondernemingen tot overheidsopdrachten.
We hervormen daarvoor de Europese en nationale regelgeving.
•We betalen btw-tegoeden van kmo’s sneller terug.
•Om verspilling tegen te gaan verminderen we de btw voor alle herstellingen naar 6%.
VIJF.
EEN DEGELIJKE SOCIALE BESCHERMING VOOR ZELFSTANDIGEN EN KLEINE ONDERNEMERS
•We stellen voor het overbruggingsrecht (de vroegere faillissementsverzekering) uit te breiden naar werkloosheidsuitkeringen voor zelfstandigen en naar een vergoeding voor ziekte of werkonbekwaamheid (vanaf de eerste dag) equivalent aan de uitkering van een werknemer.
•Vrouwen met een zelfstandig beroep kennen we een moederschapsverlof van minstens 10 weken toe.
We zetten een Solidariteitsfonds voor hulp of vervanging op.
Daarmee faciliteren we dat zij een vervanger/vervangster aannemen.
•We herfinancieren het socialezekerheidsfonds voor zelfstandigen door het plafond van 80.000 euro per maand voor de berekening van de pensioenbijdragen af te schaffen.
•Wij zetten een algemeen kader op waarmee vakmannen en vakvrouwen en kleine ondernemers zich zo goed mogelijk kunnen voorbereiden op de overdracht van hun zaak.
Dat is goed voor de plaatselijke economie en voor het bewaren van de knowhow.
VISIE
We streven ernaar het leven van de zelfstandigen en kleine ondernemers minder moeilijk te maken en hun dynamisme en creativiteit te beschermen.
Veel zelfstandigen spelen niet alleen een prominente rol op economisch vlak, maar hebben dikwijls ook een sociale rol in hun buurt, en een innovatieve rol.
Het aandeel van de zelfstandigen in het geheel van de tewerkstelling bedraagt nu 14%.
De levensomstandigheden van veel zelfstandigen, vakmannen en vakvrouwen, zijn vergelijkbaar met die van werknemers.
Alleen een beperkte groep zelfstandigen komt heel goed rond en is welgesteld.
Vandaar dat 20% van de zelfstandigen 60% verdient van alle zelfstandigen samen.
Wij steunen de kleine ondernemingen.
Ze vormen het economisch weefsel in onze buurten en gemeenten.
Het beleid steunt het grootbedrijf, de banken en grote commerciële centra, niet de kmo’s en zelfstandigen.
Getuige daarvan de fiscaliteit.
Getuige daarvan ook de aantasting van de koopkracht en de weerslag daarvan op de omzet van de middenstanders, de boeren en andere kleine ondernemers.
Zij hebben het door de besparingen bijzonder zwaar te verduren.
Met ons programma verbeteren we de levensstandaard en koopkracht van de bevolking.
Dat zal een directe impact hebben op de situatie van de zelfstandigen en kleine ondernemers.
We komen op voor een sociaal en fiscaal programma dat een einde maakt aan de leegroof van de schatkist en van de kassen van de Sociale Zekerheid door het grootbedrijf, ten nadele van de werknemers en kmo’s.
EEN.
EERLIJKER FISCALITEIT, GEBONDEN AAN DE OMVANG EN INKOMSTEN VAN BEDRIJVEN
De sterkste schouders moeten de zwaarste lasten dragen.
Dat geldt ook voor de bedrijven.
Maar grote multinationals zoals AB InBev betalen veel minder belastingen dan kleine kmo’s.
De vennootschapsbelasting heeft een veel grotere progressiviteit nodig, alleen zo kan ze de lasten eerlijk verdelen.
Maar de regering-Michel hervormde de vennootschapsbelasting net omgekeerd.
Van de vijf miljard belastingverlagingen gaat amper 2,5% naar de kmo’s die van een verlaagd tarief (van 25% naar 20%) kunnen genieten.
Bijna alles, 97,5%, gaat naar vennootschappen die vallen onder de normale belastingvoet van 33,99%.
Die daalt naar 25%.
Voor heel veel kleine ondernemingen die met moeite het hoofd boven water houden, heeft deze hervorming van de vennootschapsbelasting sowieso economisch maar weinig weerslag vermits de heffing gebeurt op de winst.
Voor hen is het vooral zaak niet in de rode cijfers terecht te komen.
De regering-Michel heeft ook de achterpoorten en de fiscale niches waarmee het grootbedrijf en de banken aan de fiscus ontsnappen, ongemoeid gelaten.
Vrijwel geen enkele niche is verdwenen.
(Zie het hoofdstuk Faire Fiscaliteit).
Ondertussen betalen zelfstandigen en kleine bedrijven de volle pot.
We maken een einde aan deze discriminatie.
Maar omgekeerd discrimineren verschillende elementen in de hervorming van de regering-Michel de zeer kleine ondernemingen.
De enige fiscale niche die helemaal verdwijnt is die van de “investeringsreserve”, die alleen voor kmo’s bedoeld was.
Bij de “niet in aanmerking komende uitgaven” wordt de ruimte voor fouten beperkt.
Als de fiscus zo’n uitgave tweemaal weigert, moet de vennootschap de verschuldigde belasting alsnog betalen, ook al heeft ze vroegere schulden, die deze belasting teniet hadden kunnen doen.
Het is een sanctie die veel meer kmo’s zal treffen dan grote vennootschappen.
We stellen voor de progressiviteit van de belastingen voor zelfstandigen te verhogen.
Zelfstandigen worden (als natuurlijke personen) belast net zoals loontrekkenden, met hetzelfde progressieve barema.
We zorgen voor méér progressiviteit in de personenbelasting, daar hebben zelfstandigen met een bescheiden of gemiddeld inkomen meteen baat bij.
Wij stimuleren ook een grotere progressiviteit van andere belastingen die zelfstandigen en kleine ondernemingen moeten betalen, en wel door meer rekening te houden met hun financiële draagkracht.
Zo schaffen we de plafonds af voor de vennootschapsbijdrage, voor de provincietaksen op bedrijven en voor het Fonds voor de sluiting van ondernemingen.
Het is toch niet redelijk dat een grote multinational amper 868 euro vennootschapsbijdrage betaalt terwijl een zeer kleine onderneming 347,5 euro moet betalen.
Dat staat totaal niet in verhouding tot hun verschil in omzet.
Die oneerlijkheid geldt voor een hele reeks belastingen en bijdragen.
Het is een fiscaliteit met twee snelheden in het voordeel van het grootbedrijf.
We richten een fonds voor onderlinge bijstand op voor de kleine ondernemingen, gefinancierd met werkgeversbijdragen.
De bijdragen bestaan uit progressieve schijven volgens de grootte van de onderneming.
Door deze progressiviteit wordt het verlies aan sociale bijdragen voor de schatkist gecompenseerd.
Wanneer er geen werk is, zoals bij economische werkloosheid, betaalt dat fonds de lonen en sociale lasten.
De wet erkent reeds de collectieve verantwoordelijkheid van werkgevers voor vergoedingen in verband met arbeidsongevallen en beroepsziekten.
Wij willen deze logica doortrekken.
In een klimaat van veralgemeende, algehele concurrentie tussen de bedrijven draagt het patronaat een collectieve verantwoordelijkheid voor de economische moeilijkheden die daaruit voortvloeien en dus ook voor de ontslagen die er een gevolg van zijn.
Het is niet aan de werknemers dat gelag te betalen, maar aan het geheel van de werkgeversgroep.
Het fonds voor onderlinge bijstand biedt meer voordelen voor kleine ondernemingen dan voor grote.
TWEE.
SOEPELE LENINGEN VAN DE OPENBARE BANK VOOR KLEINE BEDRIJVEN
Om aanwervingen te stimuleren, moedigen we de openbare bank aan kleine ondernemingen en zelfstandigen soepeler leningen te geven zodat zij niet langer afhankelijk zijn van grote private bankgroepen.
Op die manier kunnen kmo’s ook gemakkelijker de lonen van hun nieuw aangeworven personeel betalen.
De openbare bank kan ook een oplossing bieden voor startof uitbreidingskredieten.
Nu is het heel moeilijk om als zelfstandige bij banken een lening te krijgen.
Banken raden zelfstandigen dikwijls aan “eens te proberen te lenen bij familie of vrienden”.
Zo worden bankzaken uitbesteed aan particulieren.
Wanneer zelfstandigen of kleine ondernemingen een bedrijf willen oprichten dat een meerwaarde biedt voor de samenleving, bijvoorbeeld wanneer ze met personeel willen werken dat ver staat van de arbeidsmarkt en dat ten laste van het OCMW valt, dan moeten zij voordelige leningen kunnen aanvragen bij de overheidsbank.
DRIE.
BUURTWINKELS BEVORDEREN
Veel zelfstandigen klagen over onbetaalbare huurprijzen in de stadscentra.
Ze zijn financieel verplicht het centrum te verlaten.
Grote winkelketens, maar ook leegstand, komen dan in de plaats.
Om dat tegen te gaan, stellen wij voor om net zoals onze regelgeving voor het huren van een woning, ook een regelgeving voor handelshuur uit te werken.
Wij willen geen nieuwe commerciële mega-centra.
Zij betekenen dikwijls de doodsteek voor kleine handelszaken in het centrum van de stad.
We hebben het verzadigingspunt bereikt.
Plannen voor nieuwe handelscentra vertrekken alleen van het eigenbelang van ontwikkelaars en eigenaars.
De samenleving moet voorgaan.
Wij maken het elektronisch betalen minder duur.
De kost ervan is proportioneel veel zwaarder voor kleine handelaars dan voor grote ketens.
Wij bieden een betere compensatie bij openbare werken in een winkelstraat.
Geen verplichte sluiting om op een compenserende vergoeding aanspraak te kunnen maken.
Werken in de straat zorgen vaak voor een aanzienlijk omzetverlies.
Handelaars moeten over een gegarandeerd inkomen kunnen beschikken om de overheadkosten te betalen tijdens de duur van de werken.
De Open Vld wil de openingsuren van winkels uitbreiden tot 22 uur ’s avonds.
De liberale partij beweert de kleine zelfstandigen daarmee van dienst te zijn.
In werkelijkheid verkoopt ze hen een ferme tik.
Winkels mogen nu wettelijk openblijven tot 20 uur, en tot 21 uur op vrijdag en zaterdag.
De meeste kleine handelaars zijn geen vragende partij om tot 22 uur open te blijven.
Ze zijn al voldoende laat open voor mensen die boodschappen moeten doen buiten de kantooruren.
Volgens de Unie van Zelfstandige Ondernemers (Unizo) maken de meeste winkels ook geen gebruik van de late openingsuren.
Het brengt extra personeelskosten mee zonder dat de omzet voldoende stijgt.
In landen met verlengde openingsuren is de klandizie in de winkels niet evenredig gestegen.
Veel winkelbedienden zijn jonger dan 35.
Dikwijls zijn het moeders of vaders met jonge kinderen en is ’s avonds werken lastig voor ze.
Met haar voorstel wil de Open Vld openingsuren toelaten tussen 5 uur ’s morgens en 10 uur ’s avonds.
Gemeenten kunnen in dat voorstel zelfs openingstijden na 10 uur ’s avonds en nog voor 5 uur ’s morgens toestaan.
Met dat voorstel wil de Open Vld de winkelsector totaal ontregelen ten koste van het personeel en de zelfstandigen: die moeten super-flexibiliseren.
We verzetten ons tegen dat voorstel.
VIER.
OVERHEIDSSTEUN DIE FOCUST OP ZELFSTANDIGEN EN KLEINE BEDRIJVEN
We breiden de tewerkstellingspremies uit naar de zelfstandigen en kleine ondernemingen met een sociaal of ecologisch doel die nieuwkomers of mensen die ver van de arbeidsmarkt staan aanwerven.
Of die investeren in de sociale economie.
Deze gerichte maatregel heeft een reële impact en is sociaal nuttig, in tegenstelling tot de lineaire maatregelen van nu, die grotendeels de dividenden van het grootbedrijf ten goede komen.
We zetten een publieke begeleidingsdienst op om zelfstandigen en kleine ondernemingen, vooral in de sociale economie, te helpen bij de juridische, commerciële en administratieve hindernissen voor hun project.
Deze dienst is toegankelijk voor al wie een kleine onderneming wil opstarten of overnemen.
Het personeel ervan zal bestaan uit gespecialiseerde begeleiders met elk eigen competenties: recht, management, personeel, fiscaliteit, ecologische verantwoordelijkheid, innovatie..
Deze dienst zal gratis toegankelijk zijn voor iedereen die een kleine onderneming wil opstarten, overnemen of leiden.
We maken het voor kleine ondernemingen gemakkelijker toegang te krijgen tot overheidsopdrachten.
Die opdrachten vertegenwoordigen zowat 15% van het Belgische bnp.
De lokale besturen doen voor hun opdrachten het minst een beroep op kmo’s.
Opstarters blijven meestal afwezig als rechtstreekse deelnemers aan overheidsopdrachten.
Kmo’s en overheidsopdrachten vinden elkaar niet omdat de administratieve lasten te groot zijn, de toegangsvoorwaarden te veeleisend, de kansen op succes te klein en de betalingstermijnen te lang.
Wij willen een hervorming van de Europese en nationale regelgeving op dat vlak.
We willen meer opsplitsing van de overheidsopdrachten zodat ze ook voor de kleinste ondernemingen haalbaar worden.
We nemen daarbij niet alleen de prijs, maar ook de geleverde kwaliteit en de sociale impact in rekening.
De procedure bij overheidsopdrachten moet eenvoudiger en de informatie erover moet beter.
De overheid moet btw-tegoeden van kmo’s sneller terugbetalen.
Het valt niet goed te praten dat zij renteloos en lang op hun geld moeten wachten hoewel het om relatief kleine bedragen gaat.
Om verspilling te voorkomen, bouwen we de btw voor alle herstellingen af tot 6% en dus niet alleen voor fietsen, schoenen en kleren.
In bijna de helft van de winkels die computers of elektrische huishoudtoestellen verkopen, is het aantal herstellingen sinds vijf jaar in vrije val.
Voor stofzuigers en wasmachines bijvoorbeeld kopen we te snel een nieuw toestel.
Beter herstellen dan vervangen, zeker met het oog op het milieu.
Heel dikwijls is herstellen ook goedkoper dan een nieuw apparaat.
VIJF.
EEN DEGELIJKE SOCIALE BESCHERMING VOOR ZELFSTANDIGEN EN KLEINE ONDERNEMERS
We stellen voor het overbruggingsrecht (de vroegere faillissementsverzekering) uit te breiden naar werkloosheidsuitkeringen voor zelfstandigen en naar een vergoeding voor ziekte of werkonbekwaamheid (vanaf de eerste dag), equivalent aan de uitkering van een werknemer.
Nu krijgen zelfstandigen niets tijdens de eerste 14 dagen werkonbekwaamheid en vanaf de tweede maand krijgen zij een forfaitaire vergoeding die helemaal niet in verhouding staat tot hun vroeger inkomen.
Vrouwen met een zelfstandig beroep kennen we een moederschapsverlof van minstens 10 weken toe.
We zetten een Solidariteitsfonds voor hulp of vervanging op.
Daarmee faciliteren we dat zij een vervanger/ vervangster aannemen.
Wij willen het sociaal statuut van zelfstandigen en kleine ondernemers verbeteren door een beroep te doen op de solidariteit van de grote ondernemingen.
Wij herfinancieren het socialezekerheidsfonds van zelfstandigen door het plafond van 80.000 euro per maand voor de berekening van de pensioenbijdragen af te schaffen en door de progressiviteit van de barema’s te vergroten.
De kwestie van de overdracht van hun zaak houdt veel vakmannen, vakvrouwen en kleine ondernemers bezig.
Jaarlijks gaat het om zo’n 30.000 bedrijfjes.
Wij zetten een algemeen kader op waarmee vakmannen, vakvrouwen en kleine ondernemers zich zo goed mogelijk kunnen voorbereiden op de overdracht van hun zaak.
Dat is goed voor de plaatselijke economie en voor het bewaren van de expertise.
Wij willen de specifieke steun van de gewesten bij de overdracht van een zaak veralgemenen, garanderen en uitbreiden.
Het gaat dan bijvoorbeeld over het vormingsfonds voor het peteren meterschap van stagiairs.
VERLAAG DE BTW OP ENERGIE NAAR 6% STEM GLOEIEND ENTHOUSIAST
24.FAIRE FISCALITEIT
STANDPUNT
Men zegt ons dat er geen alternatief is.
Dat we de broeksriem moeten aanhalen.
Toch zijn de middelen er.
Nooit heeft de samenleving zoveel rijkdom voortgebracht.
Maar de rijkdommen die de werkers genereren, zijn almaar oneerlijker verdeeld.
Wij leven niet boven onze middelen, maar de gefortuneerden leven van onze middelen.
Vandaag is België een fiscaal paradijs voor de allerrijksten.
Het is tijd om een beetje van de rijkdom terug te halen die van ons is afgenomen.
Met een miljonairstaks, door de fiscale niches voor het grootbedrijf af te schaffen, door achter de grote belastingfraude aan te gaan.
Met een faire fiscaliteit die de sterkste schouders de zwaarste lasten laat dragen.
En niet andersom, zoals vandaag.
WAT WIJ WILLEN
EEN.
EEN MILJONAIRSTAKS INVOEREN EN DE FISCALE VOORDELEN VOOR GROTE BEDRIJVEN AFSCHAFFEN
•We voeren een miljonairstaks in op netto-vermogens van meer dan een miljoen euro.
De belastingvoeten bedragen 1% boven 1 miljoen euro, 2% boven twee miljoen euro en 3% boven 3 miljoen euro.
•We schaffen de fiscale niches en achterpoorten van de vennootschapsbelasting af.
We maken een einde aan de vrijstelling van meerwaarden op aandelen.
•We belasten de bankwinsten op het gedeelte van de winst dat hoger is dan het rendement van 5% op het eigen vermogen.
•We voeren een taks in op financiële transacties: de Tobin-taks.
België moet hier het voortouw nemen.
Zo kunnen we speculatie tegengaan.
TWEE.
DE BREEDSTE SCHOUDERS MOETEN DE ZWAARSTE LASTEN DRAGEN
•We schuiven een dubbele hervorming van de personenbelasting naar voor.
We tellen alle inkomsten samen en verbeteren de progressiviteit van de belasting door voor de kleine en gemiddelde inkomens de belastingvoet naar beneden te halen.
•We verhogen geen enkele indirecte belasting – federaal, gewestelijk of gemeentelijk – zoals de btw, de belasting op vuilniszakken, enzovoort.
•We verminderen de accijnzen op brandstof en we schaffen het cliquetsysteem af.
•Elektriciteit is een basisproduct.
We passen er een btw van 6% in plaats van 21% op toe.
•Op gewestelijk niveau schaffen we bij de schenkingsrechten het verschil af tussen onroerende en roerende (financiële) goederen, want daardoor ontsnappen de rijksten aan het progressieve tarief.
•Nog op gewestelijk niveau voeren we in functie van de waarde van gebouwen een progressief tarief in voor de onroerende voorheffing.
Dat geeft ruimte voor een herfinanciering van de gemeenten en een lagere belasting voor kleine eigenaars.
DRIE.
DE GROTE FISCALE FRAUDE BESTRIJDEN
•We richten een vermogenskadaster op met het digitale platform “Fortune-on-web”, een uitbreiding van Tax-on-web.
•We vormen een aparte cel “grote vermogens” bij het ministerie van Financiën zoals dat in verschillende landen het geval is.
•We versterken de cel “belastingparadijzen” en de cel “transfer pricing”.
Ook verhogen we de personeelssterkte van de financiële afdelingen bij Justitie.
•We schaffen het bankgeheim af en verplichten de banken aan de fiscus het saldo mee te delen en jaarlijks een synthese te geven van de transacties met bankrekeningen en met rekeningen van buitenlandse dochtermaatschappijen.
•Op Europees niveau, en als dat niet kan op Belgisch niveau, heffen we het bankgeheim op voor de Belgische organisaties Swift en Euroclear, die internationale financiële transacties uitvoeren.
•We verbieden economische transacties naar belastingparadijzen.
De enige toegelaten transacties met deze landen zijn transacties waarvan vooraf is aangetoond dat er reële economische activiteiten aan beantwoorden.
•Aan banken verbieden we hoe dan ook actief te zijn in belastingparadijzen.
Van onwillige instellingen trekken we de banklicentie in.
Belastingparadijzen die lid zijn van de Europese Unie moeten hun laakbare praktijken stopzetten.
•We schaffen de verruimde regeling van de minnelijke schikking af.
We verhogen de straffen voor daders van zware fiscale fraude.
Met inbegrip van banken die daarbij hand-en-spandiensten leveren.
•We schaffen het mechanisme van de rulings af.
We verplichten bedrijven hun resultaten land per land aan te geven en de bedrijfswinst daar aan te geven waar ze gemaakt wordt.
VIER.
EEN MORATORIUM OP VERLAGINGEN VAN DE SOCIALE BIJDRAGEN
•We evalueren de verminderingen van de sociale bijdragen.
We voeren een diepgaande analyse van elke loonsubsidie uit om de impact ervan op de tewerkstelling te evalueren vergeleken met de kost ervan en met eventuele perverse effecten.
VISIE
We hebben middelen nodig om weer in de maatschappij te investeren en om de planeet te redden.
Ons wordt verteld dat er geen alternatief bestaat, dat we de tering naar de nering moeten zetten, dat we in het rood zitten.
De regering van Michel en De Wever, met de liberalen en de N-VA, ging met haar begrotingsdiscipline zegerijk terugkeren naar het begrotingsevenwicht, toch?!
Besparingen, ja die hebben we gevoeld.
Maar een budgettair evenwicht?
Niks van gezien.
In 2019 bedraagt het tekort nog altijd tien miljard euro.
Alle miljarden van de begrotingsinspanningen, vier en een half jaar lang, hebben geen terugkeer naar het evenwicht meegebracht.
Omdat deze besparingen zelf voor gaten zorgen.
De spiraal van besparingen heeft ertoe geleid dat de regering bij elke nieuwe begroting miljarden heeft moeten wegsnijden uit de sociale uitgaven.
En belastingcadeaus gaf aan de rijksten.
Ze heeft de lonen geblokkeerd, de btw op elektriciteit verhoogd en een indexsprong doorgevoerd.
Wij willen deze spiraal naar beneden omdraaien.
De middelen daarvoor zijn er.
Nog nooit heeft de samenleving zoveel rijkdom voortgebracht.
Maar de rijkdommen die het werkvolk genereert, zijn slecht verdeeld.
Wij leven niet boven onze middelen.
Maar de allerrijksten leven van onze middelen.
Het is tijd om een beetje van de rijkdom die ons is afgenomen, terug te halen.
EEN.
EEN MILJONAIRSTAKS INVOEREN EN DE FISCALE VOORDELEN VOOR GROTE BEDRIJVEN AFSCHAFFEN
De rijksten rijker, de arbeiders armer.
Dat is geen slogan, maar de realiteit in ons land.
Veertig jaar geleden ging zes tiende van het bruto nationaal inkomen – het bni – naar werknemers en salarissen.
Vandaag is dat nog vijf tiende.
Een verlies van 40 miljard euro in het voordeel van de grote bedrijven.
Alleen al in de regeerperiode Michel-De Wever (2014-2017) hebben de werknemers 9 miljard euro verloren aan een gigantische transfer in de richting van de grote bedrijven.
In het jaar 2000 bezat één enkele Belgische familie een vermogen van meer dan een miljard euro, In 2018 waren dat al 26 families.
Naast de rijkdommen uit de natuur zorgt de arbeid voor alle rijkdom van onze samenleving.
Neem om het even welk bedrijf: de gebouwen, de machines of de software zijn gemaakt door werknemers.
Het zijn ook de werknemers die de machines en bedrijven doen draaien.
Toch zijn zij niet de eersten die voordeel halen uit de voortgebrachte rijkdom.
Dat zijn de grote privé-aandeelhouders.
Het is in functie van hun profijt dat een kapitalistische maatschappij als de onze haar productie organiseert.
De fiscaliteit verzacht deze ongelijke verdeling van de rijkdom almaar minder.
Erger nog, de grootste vermogens en de grote bedrijven maken, al dan niet legaal, gebruik van sluipwegen om een hele reeks fiscale heffingen te vermijden.
Dat druist in tegen artikel 72 van de Grondwet waarin staat: “Inzake belastingen kunnen geen voorrechten worden ingevoerd.”
De schandalig rijken belasten
De ongelijkheid van de inkomens is stuitend groot, maar de ongelijkheid van de vermogens is nog veel groter.
Hoe moet je het vermogen van 17,3 miljard euro van Alexandre Van Damme, grootaandeelhouder van AB InBev, anders bestempelen dan als abnormaal?
Voor zo’n vermogen moet een gemiddelde arbeider zijn volle loon 817 eeuwen lang volledig oppotten.
En toch is er geen belasting op grote vermogens als dat van Alexandre Van Damme.
Faire fiscaliteit is dat er een miljonairstaks komt op netto-vermogens boven 1 miljoen euro, met een vrijstelling voor het woonhuis en de professionele activa (telkens voor 500.000 euro).
De belastingvoeten van deze miljonairstaks bedragen 1% boven 1 miljoen euro, 2% boven 2 miljoen euro en 3% boven 3 miljoen euro.
Voor ons is het belasten van de superrijken een logisch alternatief voor de besparingspolitiek.
Een miljonairstaks geldt maar voor een heel kleine minderheid van de bevolking.
Maar hij brengt veel op omdat de vermogens zo sterk geconcentreerd zijn: het rijkste 1% van de Belgische bevolking bezit zoveel als de 60% minst rijken.
Wij ramen de jaarlijkse opbrengst van deze belasting op 10 miljard euro.
Dat geld kunnen we injecteren in sociale en ecologische investeringsprojecten van de overheid, in de sociale zekerheid en in het onderwijs.
Tegenover dit reële alternatief voor de besparingen heeft de regering-Michel zuiver symbolische belastingen bedacht die ze als een breekijzer kon gebruiken om weer nieuwe besparingen erdoor te jagen.
De “speculatietaks” viseerde een heel klein aantal meerwaarden op aandelen en was zo symbolisch van aard dat hij de schatkist uiteindelijk meer kostte dan opbracht.
Hij werd welgeteld twaalf maand toegepast en vervolgens afgevoerd naar het museum van het fiscaal bedrog.
De regering heeft dan de “taks op de effectenrekeningen” uitgevonden.
(Een effectenrekening heb je nodig om er geld mee te kunnen beleggen.)
Daar is een groot mysterie mee gemoeid.
Want de regering beweerde wel met deze taks de rijken te viseren, maar grote vermogens kunnen er vanzelf aan ontkomen, zonder zelfs maar iets te moeten doen.
Het 1% rijkste Belgen bezit bijna 500 miljard euro, maar de regering heeft nauwelijks 254 miljoen euro opgenomen in de begroting als opbrengst van haar taks op de effectenrekeningen.
Dat is een druppel op een hete plaat.
En zelfs dat mager resultaat wordt wellicht niet gehaald omdat het zo gemakkelijk is deze taks te ontwijken.
De niches en achterpoorten in de vennootschapsbelasting aanpakken
Al jarenlang klagen wij de niches en achterpoorten – de fiscale aftrekken – van de vennootschapsbelasting aan.
Deze niches hebben van België een belastingparadijs gemaakt voor multinationals.
België werd een land waar grote bedrijven letterlijk minder belasting betalen dan een poetsvrouw.
Deze grote bedrijven – en niet de kmo’s – zijn ook nog eens de begunstigden geworden van de tariefverlaging die de regering-Michel heeft doorgevoerd voor de vennootschapsbelasting zelf.
Deze hervorming van de vennootschapsbelasting heeft alle grote fiscale niches, achterpoorten en aftrekken blauw-blauw gelaten.
Zij heeft er zelfs nieuwe bij gecreëerd.
Wij schaffen de fiscale voordelen op de vennootschapsbelasting af.
We maken een einde aan de vrijstelling van de meerwaarde op aandelen, we schaffen de fiscale consolidatie weer af (waardoor een groep het verlies van een dochtermaatschappij kan aftrekken van de winst van een andere dochter), we hervormen de dividendvrijstelling (het mechanisme van de definitief belaste inkomsten)...
De vennootschapsbelasting voor het jaar 2017 brengt ongeveer 14,7 miljard euro op, zowat een tiende van de totale belastingontvangsten.
Na betaling van deze belasting hebben de bedrijven nog 78 miljard euro inkomsten beschikbaar, los van de 37 miljard euro die zij aan hun aandeelhouders hebben uitgekeerd.
Het kapitaal heeft dus wel heel veel middelen waarmee het zou kunnen bijdragen aan de samenleving.
Als je van de 14,7 miljard euro vennootschapsbelasting de 16 miljard euro aftrekt die de werkgevers ontvangen in de vorm van verminderingen van de sociale bijdragen en andere loonsubsidies, dan kan je opperen dat zij omzeggens geen belasting betalen.
Van 1980 tot 2020 is de vennootschapsbelasting zeven keer verlaagd.
Het tarief zakte van 48% in 1980 tot 25% in 2020.
Zowat een halvering.
“Als de vermindering van de vennootschapsbelasting in de OESO-landen en in andere landen zich voortzet, bedraagt het tarief tegen het midden van de eeuw ongeveer nul,” schrijft het Internationaal Verbond van Vrije Vakverenigingen.
De regering-Michel heeft haar hervorming van de vennootschapsbelasting verkocht met de bewering dat ze tegelijk de fiscale niches en achterpoorten ging aanpakken.
Ze had het over een dubbele operatie die uiteindelijk budgetneutraal zou zijn: de verlaging van de belastingvoet zou gecompenseerd worden door de hogere ontvangsten wegens het afschaffen van de niches en achterpoorten.
Maar toen puntje bij paaltje kwam, stond alleen de verlaging van de belastingvoet vast.
En hoe!
Stel je voor: jaarlijks gaat voor de begroting ongeveer 5 miljard euro verloren op een belasting die in 2017 14,7 miljard euro opbracht.
Wat het afschaffen van fiscale voordelen betreft, daar kwam niks van in huis.
Het enige fiscale voordeel dat helemaal verdwijnt, is dat van de “investeringsreserve”, een voordeel dat alleen voor kmo’s bedoeld was.
De regering-Michel lanceerde zelfs een nieuw voordeel: de “fiscale consolidatie”.
Die moet het een groep mogelijk maken om de belastbare winst van een dochtermaatschappij te verkleinen door er het verlies van een andere dochter van af te trekken.
De voorgestelde kostprijs: 500 miljoen euro.
Maar dat bedrag zou wel eens veel hoger kunnen oplopen.
Net zoals de notionele aftrek kan deze “fiscale consolidatie” een fiscale Frankenstein worden, een oncontroleerbare schadepost voor de schatkist.
De hoge bankwinsten belasten
Voor ons hebben privé-banken alleen maar een brugfunctie tussen economische actoren.
Ze mogen van die functie niet profiteren om parasitaire superwinsten te maken.
De staat heeft hen in 2008 ternauwernood kunnen redden en nu vergaren ze weer superwinsten.
Wij willen een extra-taks op dat gedeelte ervan dat hoger is dan het 5%-rendement op de eigen middelen.
Financiële transacties belasten met de Tobin-taks
Wij willen een belasting op financiële transacties invoeren: de Tobin-taks.
Tien lidstaten van de Europese Unie, waaronder België, buigen zich al jaren over het invoeren van deze Tobin-taks in het kader van de “nauwere samenwerking”.
Maar met allerlei trucs tracht de regering-Michel voorwaarden en vrijstellingen uit de brand te slepen.
Op die manier heeft ze een definitief akkoord tegengehouden.
Voor de PVDA moet België hier juist het voortouw nemen om speculatie tegen te gaan.
TWEE.
DE BREEDSTE SCHOUDERS MOETEN DE ZWAARSTE LASTEN DRAGEN
De inkomsten samentellen en de progressiviteit van de belastingen verbeteren: minder belasting voor de meesten, meer belasting voor de rijksten
We willen dat de sterkste schouders de zwaarste lasten dragen.
Het is niet normaal dat inkomen uit kapitaal minder belast wordt dan inkomen uit arbeid.
Daarom verdedigen we een dubbele hervorming van de personenbelasting waarbij we de inkomsten samentellen en de fiscale progressiviteit verbeteren.
Alle inkomsten – de beroeps-, financiële en onroerende inkomsten – tellen we samen en onderwerpen we aan de personenbelasting.
Het is niet zo dat bijvoorbeeld een gepensioneerde met een klein pensioentje en wat financiële inkomsten daardoor zijn belasting zal zien stijgen.
We gebruiken immers de winst die we maken door alle inkomsten samen te tellen om er een betere fiscale progressiviteit mee te financieren.
Een belasting is progressief als de belastingvoet lager is voor een laag inkomen dan voor een hoog inkomen.
Vandaag is de progressiviteit relatief zwak.
Je betaalt al gauw een hoog tarief van 30 à 40% in plaats van een basistarief van 10% dat maar geleidelijk stijgt.
We gaan deze progressiviteit verbeteren en het tarief voor lage en gemiddelde inkomens verlagen.
Alleen de hogere inkomens (20% rijksten) zien hun belasting stijgen.
Deze hervorming staat in schril contrast met de taxshift, de fiscale verschuiving waarvan de regering van Michel en De Wever beweerde dat ze “budgetneutraal” zou zijn.
De taxshift van de regering steunt op drie mythes.
Eerste mythe.
“Dankzij de taxshift zal uw nettoloon stijgen.»
Dat zegt premier Michel.
Als ze niet van de werkgever komt en ook niet uit de hemel valt, waar komt de stijging van het nettoloon dan vandaan?
Blijft alleen over: de werknemer.
Die geeft uit zijn ene jaszak wat hij in zijn andere jaszak weer terugkrijgt.
De personenbelasting daalt met ongeveer 4 miljard euro, de indirecte belastingen (btw, accijnzen, enzovoort) stijgen met ongeveer hetzelfde bedrag.
De regering verhoogt dus onrechtvaardige belastingen om een minder onrechtvaardige belasting te verlagen.
Tweede mythe.
“De taxshift komt de laagste inkomens ten goede,” zo beweren de ministers.
Dat is twee keer fout.
Een: de verhoging van de indirecte belastingen raakt de laagste inkomens net het hardst.
En twee: de verlaging van de personenbelasting komt de hoogste inkomens het meest ten goede: de 50% hoogste inkomens ontvangen 80% van het totale fiscale voordeel.
En dus krijgen de 50% laagste inkomens er maar 20% van.
Derde mythe.
De taxshift kan je niet samenvatten als: sommige belastingen verhogen terwijl er andere verminderen.
Er is immers nog een derde aspect: de reuzencadeaus voor de werkgevers.
Dat is het geniepige van de taxshift: er gaat jaarlijks 4 miljard euro naar die werkgevers, bovenop alle andere rijkelijke cadeaus.
Dat is het grote niet-gefinancierde deel van de taxshift.
De entree voor weer nieuwe besparingen.
De verhoging van de indirecte belastingen stoppen
We bevriezen elke verhoging van de indirecte belastingen.
Indirecte belastingen zijn onrechtvaardig want iedereen, ongeacht het inkomen, betaalt hetzelfde tarief, of hetzelfde bedrag.
De econoom Thomas Piketty schrijft: “Een belasting op de consumptie is een belasting uit de 19e eeuw, niet uit de 21e.
Indirecte belastingen zoals de btw wegen meer op de lage inkomens.
Hoge inkomens consumeren immers niet alles wat ze verdienen.“
Geen enkele federale, regionale of gemeentelijke indirecte belasting, zoals btw, accijnzen, vuilniszakken, enzovoort, mag nog verhoogd worden.
Als dat wel het geval is, moeten andere belastingen naar omlaag.
Elektriciteit is een basisproduct.
We passen er een btw-tarief van 6% op toe in plaats van 21%.
Net zo verlagen we de accijnzen op brandstof en schaffen we het cliquetsysteem af.
Het principe van de cliquet?
Goed wetende dat de koersen van de petroleum op de markt een jojo-beweging maken, profiteert de regering van elke prijsverlaging om de accijnzen te verhogen.
Stilzwijgend, zonder geur, zonder kleur en zonder pijn.
Maar mettertijd is het peil van de belastingen fel gaan stijgen en zijn ze pijn gaan doen.
Het bedrag van de accijnzen op diesel is van 2003 tot 2018 praktisch verdrievoudigd, van 23 naar 60 cent per liter.
Dat is asociaal en niet efficiënt wat het milieu betreft, want de overheid biedt geen alternatief.
Integendeel, ze desinvesteert in het openbaar vervoer.
Zo gaat het ook met de koolstoftaks die, waar ze werd ingevoerd, gewoon nog een accijns toevoegt bovenop het petroleumproduct.
Verhinderen dat de rijksten ontsnappen aan het progressief tarief van de successierechten
Op het vlak van de successierechten – ook erfrechten genoemd – wordt er geen onderscheid gemaakt tussen onroerende goederen en roerende (in hoofdzaak financiële activa).
De drie gewesten passen een licht verschillend tarief toe, maar het is overal progressief.
Bij schenkingsrechten daarentegen maken de drie gewesten wel een onderscheid: onroerende goederen zijn onderworpen aan een progressief tarief, maar voor roerende goederen is dat niet het geval.
Daarvoor geldt een lineaire belasting van 3%, ongeacht het bedrag ervan.
Daar profiteren de rijksten het meest van.
Want een groot deel van hun vermogen bestaat uit roerende goederen.
(Via een inbreng in een vennootschap worden zelfs de gebouwen die zij bezitten, getransformeerd in financiële activa.)
Daarom gebruiken de meest welgestelden deze preferentiële schenkingsrechten om te ontsnappen aan de successierechten, en dus aan de progressiviteit die essentieel is voor faire fiscaliteit.
Wat ons betreft moeten ook roerende goederen onderworpen worden aan het progressieve tarief van de schenkingsrechten dat al geldt voor de onroerende goederen.
Een progressief tarief voor de onroerende voorheffing
De onroerende voorheffing is een gewestelijke belasting die heel weinig opbrengt voor de gewesten.
Maar voor de gemeenten is ze een belangrijke bron van inkomsten.
De gemeenten bepalen er ook voor het grootste gedeelte het tarief van.
Per gemeente betalen alle inwoners hetzelfde tarief, ongeacht hun inkomen en de waarde van hun woning (uitgedrukt in het kadastraal inkomen).
Hier geen progressiviteit dus.
Er is zelfs een omgekeerde progressiviteit, want over het algemeen ligt het tarief hoger in arme gemeenten dan in rijke gemeenten.
De hogere waarde van de huizen in rijke gemeenten brengt met een lager tarief immers toch evenveel op voor de gemeentebegroting.
Wij verdedigen een progressief tarief van de onroerende voorheffing, gemeten aan het kadastraal inkomen.
Dat tarief zou dan hetzelfde zijn in alle gemeenten, met een budgettaire overheveling tussen de gemeenten, zodat elke gemeente hetzelfde bedrag per inwoner krijgt.
DRIE.
DE GROTE FISCALE FRAUDE BESTRIJDEN
De fiscale fraude concentreert zich bij de rijksten.
Daar zijn twee redenen voor: zij frauderen meer en omdat hun inkomen en vermogen groter is frauderen ze ook grotere bedragen.
De rijken komen al ruim onder de belastingen uit, maar de heel heel rijken komen er heel heel ruim onderuit.
Dan hebben we het over 0,01% van de bevolking: het rijkste procent van het rijkste procent.
De econoom Gabriel Zucman, een specialist inzake de belastingparadijzen, heeft aangetoond dat bij deze 0,01% hyperrijken de kans een offshore bedrijf te bezitten in belastingparadijzen oploopt tot 70% en dat zij 30% van hun inkomsten ontduiken.
De fiscale fraude bij deze 0,01% rijksten, bedraagt gemiddelde 5,3 miljoen euro per jaar per gezin.
Dat is 26.000 keer meer dan bij de 50% minst rijken, die gemiddeld voor 201 euro ontduiken.
Maar de regeringMichel was er vier en half jaar lang uitdrukkelijk tegen hier een maatregel te nemen.
Om het voor de allerrijksten – of moeten we zeggen “allerrijkste fraudeurs”? – op te nemen, heeft de regering-Michel zich tegen nog twee andere maatregelen gekant: het bankgeheim echt opheffen en een vermogenskadaster opstellen.
Wél heeft ze positief gereageerd op het dubieuze verzoek van de diamantairs belast te worden op hun omzet in plaats van op hun winst.
De regering weet toch ook dat deze pappenheimers goed zijn voor 60% van de Belgische dossiers in het Swiss Leaks schandaal.
In hun voorstel zorgden de diamantairs er goed voor dat de fiscus niet zijn neus zou steken in hun stocks, waarvan iedereen weet dat een groot gedeelte alleen in de zwarte boekhouding voorkomt.
En zo geschiedde.
Minister Johan Van Overtveldt van de N-VA deed in 2015 een diamanttaks (of karaattaks) aannemen die precies voldoet aan de vragen van de sector.
Sinds de invoering van de taks hebben de honderd grootste diamantbedrijven hun winsten zien verhogen met een factor 12 hoewel hun omzet op hetzelfde peil bleef.
De regering-Michel heeft ook het personeelsbestand bij de FOD Financiën ingekrompen.
Dat heeft natuurlijk een negatieve impact op de fraudebestrijding.
Het personeel heeft 2.680 collega’s verloren.
In 2015 beloofde minister Van Overtveldt nog dat het banenverlies niet zou leiden tot minder belastingcontroleurs.
Elk vertrek zou daar gecompenseerd worden met een nieuwe aanwerving.
Maar het aantal belastingcontroleurs is tussen 2016 en 2018 met 30% verminderd.
Deze minister kwam beweren dat hij met zijn kaaimantaks de fraude een zware slag had toegebracht.
Deze kaaimantaks, een taks op fiscale constructies in belastingparadijzen, moest volgens hem 500 miljoen euro per jaar opbrengen.
De werkelijke opbrengst was… amper 5 miljoen, 100 keer lager dan aangekondigd.
Heel kleine maatregelen tegen heel grote fiscale fraude, dat haalt niks uit.
Er zijn eenvoudige en radicale maatregelen nodig die miljarden kunnen opbrengen:
We richten een vermogenskadaster op met het digitale platform “Fortune-on-web”, een uitbreiding van Tax-on-web.
Zo’n kadaster is het beste instrument om grote fiscale fraude te bestrijden, want dan is vergelijkende controle mogelijk van inkomens en vermogens.
Met dat kadaster kunnen we fraude bij de inkomstenbelasting, btw-fraude, fraude met successieen schenkingsrechten en witwaspraktijken indijken.
We vormen een aparte cel “grote vermogens” bij het ministerie van Financiën.
Dat is een aanbeveling van de OESO die verschillende landen al in praktijk brengen.
We schaffen het bankgeheim af.
De banken zijn dan verplicht aan de fiscus het saldo mee te delen en een jaarlijkse synthese van de transacties op alle bankrekeningen, individuele rekeningen, rekeningen van dochtermaatschappijen in het buitenland enzovoort.
Banken zijn dan ook verplicht te antwoorden op vragen van de fiscus.
Nu kunnen ze nog hun toevlucht nemen tot procedures om dat te blokkeren.
We willen dat controleurs op elk ogenblik in de banken zelf elke transactie kunnen controleren.
Op Europees vlak, en als dat niet kan op Belgisch vlak, heffen we het bankgeheim op van de Belgische organisaties Swift en Euroclear, die internationale financiële transacties uitvoeren.
We versterken de cel “belastingparadijzen” en de cel “transfer pricing” bij het ministerie van Financiën.
Belastingparadijzen en transfer pricing – de prijsmanipulatie bij transfers tussen dochtermaatschappijen van dezelfde multinational – zijn geduchte wapens van de internationale fiscale fraude.
De cellen bij de belastingdiensten belast met de controle daarop hebben een verschrikkelijk tekort aan mensen en middelen.
Zo telt de cel “belastingparadijzen” zegge en schrijve vier controleurs.
Die moeten transacties ter waarde van miljarden euro controleren.
Het personeelsbestand van de hele FOD Financiën is veel te klein, maar in het bijzonder dat van deze cellen.
Ook bij de financiële cellen van de rechtbanken is een drastische personeelsverhoging nodig.
We willen economische transacties naar belastingparadijzen verbieden.
De enige toegelaten transacties met deze landen zijn transacties waarvan vooraf is aangetoond dat er een reële economische activiteit aan beantwoordt.
Deze maatregel houdt in dat we alle fiscale en economische akkoorden tussen België en belastingparadijzen opzeggen, behalve die over de uitwisseling van fiscale informatie.
Aan banken verbieden we hoe dan ook actief te zijn in belastingparadijzen.
Van onwillige instellingen trekken we de banklicentie in.
Belastingparadijzen die lid zijn van de Europese Unie moeten hun laakbare praktijken stopzetten op straffe van uitsluiting uit de Unie.
We schaffen de verruimde regeling van de minnelijke schikking af waarmee grote financiële delinquenten kunnen ontsnappen aan hun proces.
We verhogen de straffen voor daders van zware fiscale fraude.
Voor deze daders mag een ondermaatse geldstraf niet de enig mogelijke straf zijn.
Ze moeten de kans lopen op een openbaar proces met strafrechtelijke straffen tot en met gevangenisstraf en onteigening van hun bedrijf.
Dat moet ook gelden voor de banken die hand-enspandiensten leveren bij grote fraude.
We willen het mechanisme van de rulings afschaffen.
Dat zijn anticiperende arrangementen met de fiscus, waarmee grote vermogens en grote bedrijven “maatwerk” krijgen voor hun belastingconstructies.
Rulings geven aanleiding tot voorrechten die het niet verdienen te blijven bestaan.
We verplichten bedrijven om hun resultaten land per land aan te geven en de bedrijfswinst daar te belasten waar ze gemaakt wordt.
VIER.
EEN MORATORIUM OP VERLAGINGEN VAN DE SOCIALE BIJDRAGEN
De stelselmatige verlaging van de werkgeversbijdragen aan de sociale zekerheid en de vrijstelling van doorstorting van bedrijfsvoorheffing op allerlei bezoldigingen zijn samen goed voor de gigantische jaarlijkse som van 16 miljard euro.
Die massa geld gaat naar de werkgevers zonder dat daar strikte voorwaarden inzake tewerkstelling aan verbonden zijn.
Elk van deze loonsubsidies verdient een ernstige analyse
Om de impact ervan op de tewerkstelling in vergelijking met de kost te checken en om negatieve effecten op te sporen.
Zo kan de vrijstelling van bedrijfsvoorheffing op werk in wisselende uren werkgevers aanzetten meer nachtwerk in te voeren, wat schadelijk is voor de gezondheid van de werknemers.
Wat overblijft moet waterdichte garanties hebben.
STOP DE GRAAICULTUUR STEM REUZE RECHTVAARDIG
V. DEMOCRATIE
25.DE PRIVILEGES VAN DE POLITIEKE KASTE AFSCHAFFEN
STANDPUNT
Dat is gemakkelijk: maatregelen nemen die de burger treffen als je daar zelf niets van voelt omdat je zoveel meer verdient!
Wanneer het op verkozen worden aankomt, heeft de politieke kaste heel even aandacht voor het bevolkingsdeel dat 1.000 of 2.000 euro verdient, maar de rest van haar tijd leeft die kaste tussen mensen met 10.000 euro per maand en meer.
De kaste leeft in Graailand.
Wij willen dat de politiek vertrekt vanuit een engagement voor de samenleving.
Vandaag is de politiek ziek van de privileges, van koning geld en van de heimelijke verstandhouding met de haute finance.
Ze moet in dienst van de samenleving gaan staan, niet in dienst van zichzelf of van het grote geld.
We hebben een politieke vernieuwing nodig waarbij transparantie centraal staat als het eerste wapen in de strijd tegen de graaicultuur.
WAT WIJ WILLEN
EEN.
DE GRAAIPOLITIEK BEËINDIGEN
•We halveren de vergoedingen van de ministers en parlementsleden.
We schaffen hun riante vertrekpremies af.
•We voeren een plafond in voor de som van alle vergoedingen (publiek en privé) van een politieke mandataris.
Dat plafond is maximum drie keer het mediaan loon.
•De pensioenprivileges van de parlementsleden schaffen we af.
We onderzoeken alle privileges van de verkozen mandatarissen en beperken ze.
TWEE.
DE ALMACHT VAN DE GEVESTIGDE PARTIJEN STOPPEN
•We maken het voor iedere verkozene mogelijk politiek verlof te nemen zonder risico op verlies van zijn of haar job.
Zo democratiseren we de toegang tot politieke mandaten.
•We verlagen de dotaties aan de politieke partijen in een nieuw transparant en eerlijk dotatiesysteem.
We schaffen de partijen fractietoelagen in de regionale parlementen af.
•We stellen een eind aan de almacht van de gevestigde partijen door de invoering van een volledig proportioneel kiesstelsel.
We schaffen de kiesdrempel van 5% af.
•We garanderen tijdens de verkiezingen alle partijen gelijke toegang tot de media, behalve voor partijen die racisme en haat zaaien.
DRIE.
DE HEIMELIJKE SAMENWERKING TUSSEN DE POLITIEK EN HET GROTE GELD TEGENGAAN
•Wij maken de vergoedingen – zowel voor publieke als private mandaten – en de vermogens van volksvertegenwoordigers en politieke mandatarissen openbaar.
Politici moeten al hun belangen melden.
•Wij voeren de onverenigbaarheid in van het mandaat van volksvertegenwoordiger, senator, minister, kabinetschef of adjunct-kabinetschef met hoge functies binnen beursgenoteerde bedrijven, multinationals en banken.
•We maken een einde aan de draaideur tussen de politiek en het grootbedrijf door na een hoog politiek mandaat een “ontluizingsperiode” van vijf jaar in te voeren.
•We beperken de invloed van de kabinetten.
We bestrijden de belangenvermenging, de draaideur en de vriendjespolitiek die daar ontstaat.
VIER.
NAAR MEER POLITIEKE TRANSPARANTIE
•We richten een Hoge Autoriteit voor politieke Transparantie op.
Die houdt toezicht op de transparantie en het goed bestuur en voorkomt belangenconflicten bij politieke instanties en bij de administratie.
•We bestrijden de lobby die parlementaire debatten en regeringswerk manipuleert in het voordeel van het grootbedrijf en het grote geld.
Elk lobbycontact moet aangegeven worden.
•We maken de onderzoekscommissies in de Kamer toegankelijk voor alle politieke partijen.
•We zorgen ervoor dat de beraadslagingen van overheidsinstanties via livestream op het internet te volgen zijn.
VISIE
EEN.
DE GRAAIPOLITIEK BEËINDIGEN
In zijn boek Graailand beschrijft Peter Mertens hoe overbetaalde politici ongestoord door de draaideur tussen politiek en grootbedrijf walsen en hoe corrupt het eraan toegaat.
De politici zijn geen afspiegeling van de bevolking, maar een kaste van bevoorrechten.
Ze zijn zowat de enigen die zelf hun loon bepalen.
Ze profiteren van de hoge vergoedingen die ze zichzelf toekennen.
Ook voor het pensioen leggen ze zichzelf andere regels op dan de bevolking.
Terwijl ze die werkende bevolking verwijten vast te houden aan “onverdedigbare privileges” gaan ze door met hun eigen pensioenprivileges.
Bovenop al die vergoedingen en privileges cumuleert de overgrote meerderheid van de politici er duchtig op los: met publieke functies en met postjes in de privésector.
Achterpoortjes vinden in de regels rond cumul is een ware rage.
En die tienduizend-euro-politici vertellen ons dan: “De Belgen leven allemaal boven hun stand.»
Zij voelen de gevolgen niet van een verhoging van de btw op elektriciteit of van een prijsverhoging van medicijnen.
Ze vinden hun privileges normaal.
Dat ze als enigen nog altijd op 55 jaar op pensioen mogen?
“Wij hebben respect voor verworven rechten,” zei Kamervoorzitter Siegfried Bracke daarover.
Die pensioenprivileges staan in schril contrast met het gemiddelde werknemerspensioen.
Dat bedraagt 1.210 euro terwijl een gemiddelde rusthuisfactuur al snel oploopt tot 1.600 à 2.000 euro.
“U moet eens in de werkelijkheid leren leven, mijnheer Spooren”, zei Raoul Hedebouw in Terzake tegen de pensioenspecialist van de N-VA.
Want die liet horen dat hij een pensioen van 1.100 euro “fatsoenlijk” vindt.
Politici leven in een klein, apart wereldje van mensen die niet voor minder dan 10.000 euro per maand uit hun bed komen.
In die kringen spreek je Wetstraatees, zit je strak in het pak en vind je het evident dat “iedereen langer zal moeten werken”.
Het is daar gebruikelijk mensen gewoon als cijfertjes te beschouwen.
Dat wereldje denkt dat het de echte wereld is.
Louis Michel, vader van en Europees parlementslid, beweert over de cumul van inkomsten voor politici: “Een parlementariër beperken tot een mandaat dat 4.800 euro netto per maand opbrengt?
Je zal een parlement krijgen dat afgesneden is van de realiteit, bevolkt door ambtenaren en leerkrachten maar verlaten door de zakenwereld en de advocaten.
Zo’n maatregel verwijdert de politiek van de mensen die de motivatie, het talent, de intelligentie en de vorming hebben om een job uit te oefenen waar ze simpelweg meer kunnen verdienen.»
Volgens de vader van de premier moeten er liefst niet te veel gewone mensen in de politiek zitten.
Het voordeel van zijn uitspraak is dat ze eerlijk is.
Ze illustreert de in het politieke wereldje wijdverspreide visie dat de gewone man of vrouw een stembolletje mag kleuren maar voor de rest moet zwijgen.
“Het primaat van de politiek” heet dat.
Of hoe de politieke kaste samen met de rijke klasse regeert en liefst niet te veel democratie wil.
We moeten komaf maken met zo’n politiek die afgesneden is van de realiteit van de gewone mensen.
Het moet stoppen dat ze, dikwijls tegen de eigen verkiezingsbeloftes in, voortdurend maatregelen neemt tegen de belangen van de bevolking.
Zelfbedieners, zakkenvullers en speculanten horen niet thuis in onze democratie.
Politici moeten stoppen met hun motto: “Doe wat ik zeg, maar niet wat ik doe”.
Ze moeten opnieuw voeling krijgen met de gewone mensen.
Ze moeten het volk dienen en niet zichzelf bedienen.
Publieke middelen zijn kostbaar, er moet zuinig mee omgesprongen worden.
Politici moeten integer zijn en het algemeen belang voor ogen hebben, niet het particuliere belang en zeker niet het eigenbelang.
Wij pakken de hoge lonen en privileges van de politieke kaste aan.
We maken komaf met de cumulregen van postjes en vergoedingen: geen zelfverrijking en belangenvermenging!
De bevolking moet politici die zich niet aan hun engagement tegenover de burger houden, de laan kunnen uitsturen en afzetten.
De PVDA heeft een wetsvoorstel ingediend om een maximumplafond in te voeren voor de som van alle vergoedingen (publiek en privé) die politieke mandatarissen mogen opstrijken.
Die som mag het plafond van drie keer het mediaan loon niet overstijgen.
Dat blijft veel geld: ongeveer 9.000 euro bruto per maand.
Maar het parlement heeft ons wetsvoorstel zelfs nog niet eens bediscussieerd.
TWEE.
DE ALMACHT VAN DE GEVESTIGDE PARTIJEN STOPPEN
In het voorbije parlement zetelde welgeteld één arbeider en waren er slechts vier mensen zonder diploma hoger onderwijs.
Bepaalde kringen zijn oververtegenwoordigd en andere segmenten van de samenleving zijn ondervertegenwoordigd, of zelfs compleet afwezig.
Deelnemen aan de politiek moet voor iedereen mogelijk worden.
Het kan niet de bedoeling zijn dat je voor het opnemen van een politiek ambt gesanctioneerd wordt door je job te verliezen.
Wij creëren voor iedere verkozene de mogelijkheid politiek verlof te nemen zonder risico voor het verlies van de job.
Dan kan iedereen zich kandidaat stellen bij verkiezingen.
De dotaties leggen de partijen aan het infuus van de overheid.
Zeventig miljoen euro per jaar trekken ze.
De partij van Bart De Wever bijvoorbeeld strijkt jaarlijks 13,4 miljoen euro belastinggeld op.
Maar terwijl die gevestigde partijen dat geld op zak steken, onthouden ze de PVDA wel van 350.000 euro dotatie.
Dat is een derde van waar de PVDA recht op heeft.
Ook valt op dat de partijen die het hardst tegen “overheidsinmenging” tekeergaan, het meest aan de subsidiekraan hangen.
De liberalen van Open Vld halen 95% van hun inkomsten bij de overheid en de Franstalige liberalen 83%.
Die machtspartijen parasiteren op de staatskassen, zij onderhouden zichzelf op kosten van de belastingbetaler maar hebben met die belastingbetaler geen voeling meer.
Hier is de PVDA een echt buitenbeentje, als een actieve ledenpartij die 45% van haar inkomsten haalt uit ledenbijdragen.
De politieke partijen hebben een rol in de parlementaire democratie.
Dotaties kunnen daarom in principe de democratie versterken.
Maar het huidige systeem is de exponent van de graaicultuur en zelfbediening.
Het moet op de schop.
De PVDA wil de dotaties verlagen in een nieuw stelsel dat transparant en eerlijk is.
De traditionele partijen voerden een kiesdrempel van 5% in om hun macht te handhaven.
Ze hadden het daarbij over het gevaar van “partijpolitieke fragmentatie” en “dreigende onbestuurbaarheid”.
Wij maken principieel bezwaar tegen een kiesdrempel: het parlement is in de eerste plaats een volksvertegenwoordiging, geen bestuursorgaan.
De samenleving bestaat uit een bont palet van stromingen.
De kiesdrempel duwt een deel van de kiezers uit de boot.
Nederland heeft geen kiesdrempel.
Daar heb je 0,67% van de stemmen nodig voor een Kamerzetel.
Voer je daar onze kiesdrempel in, dan zijn meer dan een miljoen kiezers die op kleinere partijen stemmen, niet meer in het parlement vertegenwoordigd.
We zijn van oordeel dat alle partijen op de kieslijsten recht hebben op gelijke toegang tot de media, behalve partijen die racisme en haat verspreiden.
DRIE.
DE HEIMELIJKE SAMENWERKING TUSSEN DE POLITIEK EN HET GROTE GELD TEGENGAAN
Veel politici nemen allerlei betaalde nevenmandaten op.
Er is veel ondoorzichtigheid over de vergoedingen daarvoor.
Over hun vermogen mag de burger al helemaal niets weten.
Dat is ongezond.
Een minister met aandelen van een bedrijf, dat concurreert met een overheidsbedrijf bijvoorbeeld, zou getriggerd kunnen worden om dat bedrijf uit te hollen.
Of we denken aan de zaak van de Optima Bank, het gesjoemel in de betonsector met de Land Invest Group, de banden tussen multinationals en Europese commissarissen als Karel De Gucht en José Manuel Barroso …
De cumul van een parlementair mandaat met een privémandaat bij Telenet leidt regelrecht tot belangenvermenging.
Bij Telenet verdienden Siegfried Bracke, Patrick Dewael en Peter Vanvelthoven “een centje” bij:12.000 euro vast per jaar en 2.000 euro per advies.
En tegelijk stemmen ze wetten over de telecomsector en over het overheidsbedrijf Proximus, de voornaamste concurrent van Telenet.
Die mensen houden het er dan bij dat ze “neutrale adviezen” geven.
“Over wat hadden jullie het dan, over het weer?»
vroeg Raoul Hedebouw hen in de Kamer.
Bij de graaischandalen in 2017 kreeg het parlement een ”werkgroep politieke vernieuwing”.
De gevestigde partijen voelden zich gedwongen wat zaken aan te passen.
Behalve de N-VA steunden ze relatief vroeg het voorstel om het exacte inkomen van publieke mandaten vrij te geven.
Ook inhoudelijke kabinetsmedewerkers zouden voortaan een mandatenlijst moeten indienen.
Door de druk van de publieke opinie moest uiteindelijk ook voor mandaten bij privébedrijven een “vork” vermeld worden: niet het exacte bedrag, een grove schatting volstaat.
Bijvoorbeeld: “tussen 5.000 en 10.000 euro bruto per maand”.
Die vaagheid is nergens goed voor en ze wordt ook nog eens erger naarmate de politicus meer verdient.
Voor hoge bedragen boven 10.000 euro is er maar één categorie die alles omvat.
Hoe meer je dus verdient, hoe groter de onduidelijkheid.
Wij willen voor postjes bij privébedrijven dan ook het exacte jaarlijkse bedrag kunnen zien.
Want vergeet niet: de graaischandalen gingen over inkomsten uit privémandaten.
Siegfried Bracke bij Telenet, Armand De Decker in Kazachgate en Stéphane Moreau bij Nethys.
Wij dienden een wetsvoorstel in om alle vergoedingen voor publieke en privémandaten alsook alle vermogens van volksvertegenwoordigers en politieke mandatarissen openbaar te laten maken.
Het is moreel niet te verdedigen dat ministers, provinciale of gemeentelijke bestuurders betaalde mandaten bekleden bij banken, multinationals of beursgenoteerde bedrijven.
Je kiest: ofwel werk je voor de gemeenschap ofwel voor privébelangen.
Volksvertegenwoordiger zijn is geen lichte verantwoordelijkheid.
Voor ons moeten er schotten staan tussen verschillende soorten macht.
Daar is een simpele reden voor: machtsconcentratie voorkomen.
Vandaar ons ingediende wetsvoorstel waarmee machtige functies in de privé onverenigbaar worden met een zitje in het parlement.
Daarbij stipuleren we de positie van directeur, bestuursraadslid, lid van een comité of van een adviserend orgaan bij beursgenoteerde bedrijven, multinationals en banken.
Mensen in deze posities zijn vertegenwoordigers van de economische macht.
Die posities combineren met een parlementair mandaat geeft gemakkelijk aanleiding tot machtsconcentratie en belangenvermenging.
In België maar ook Europees is het gebruikelijk dat toppolitici of hoge functionarissen na hun mandaat gaan zetelen in de adviesraad van een groot bedrijf of een bank of zelfs lobbyist worden voor het grote privékapitaal.
Omgekeerd worden lobbyisten uit bedrijven rechtstreeks in ministeriële kabinetten gedropt.
Dat is de fameuze draaideur tussen politiek en grootbedrijf.
Ze vormt een ernstige bedreiging voor de democratie.
De voorbeelden zijn legio.
In het geval van Annick De Ridder werd het niet onder stoelen of banken gestoken.
Als Vlaams parlementslid van Open VLD onderhield zij nauwe banden met miljardair Fernand Huts van Katoen Natie.
In 2011 verliet ze de politiek om als consulent bij dat bedrijf aan de slag te gaan.
“Om te leren hoe ondernemers denken”, was later de boodschap.
Amper twee jaar later werd ze gedropt bij N-VA.
Fernand Huts zou daar over zeggen: “Toen ze was klaargestoomd voor de politieke actie, heb ik haar aan Bart De Wever cadeau gedaan. ”
De enige effectieve manier om zulke zaken te voorkomen is een voldoende lange afkoelingsperiode of wat heet “ontluizingsperiode” invoeren.
In de Europese Unie bestaat die, maar ze duurt amper 18 maand.
Veel te kort.
Karel De Gucht bijvoorbeeld ging één dag na het aflopen van zijn Europese afkoelingsperiode aan de slag bij ArcelorMittal en dan bij Proximus.
Er zou een ontluizingsperiode van vijf jaar moeten komen na de uitoefening van een hoog publiek mandaat.
In die periode mag een minister, parlementslid, kabinetschef of adjunct-kabinetschef niet aan de slag als directielid, als lid van de raad van bestuur of van een adviesraad of als consulent bij banken, multinationals of beursgenoteerde bedrijven.
Ook daarover diende de PVDA een wetsvoorstel in.
En dan is er nog de werking van de ministeriële kabinetten.
Dat een kleine ploeg medewerkers de minister ondersteunt, is logisch.
Maar het loopt de spuigaten uit.
We hebben te maken met kolossale en ondoorzichtige kabinetten.
Dat moet stoppen.
We willen het aantal medewerkers inperken en de kabinetten transparanter maken.
Er moet een lijst komen van de jobs van de kabinetsmedewerkers in de vijf jaar voor hun aanstelling en ook een lijst van alle consultancy opdrachten bij de kabinetten.
De regering publiceert en actualiseert deze lijsten op haar website.
Wanneer kabinetsmedewerkers overstappen naar de privé, wordt dat publiek gecommuniceerd.
VIER.
NAAR MEER POLITIEKE TRANSPARANTIE
Toen de graaischandalen aan het licht kwamen, deden de gehaaide politici er alles aan om alles bij het oude te laten.
Premier Charles Michel vond de aanklachten tegen de graaicultuur maar “demagogie, populisme, extreme veralgemeningen”.
Het kon toch niet, ”zomaar de eer van deze mannen en vrouwen die verantwoordelijkheid opnemen, op straat gooien!
” Het kwam hierop neer: steek uw neus niet in onze zaakjes!
Het gros van de gevestigde partijen vond dat het volstaat dat politici onder elkaar “gewoon de deontologische regels toepassen”.
Raoul Hedebouw reageerde verontwaardigd: “Als er één iets aangetoond is, dan wel dat de zelficontrole van de politiek op zichzelf helemaal niet werkt. ”
We kunnen het eerlijk maken van de politiek niet overlaten aan die politiek.
Daarom willen wij een Hoge Autoriteit voor politieke Transparantie oprichten.
Die controleert of er voldoende transparantie is, of er zich belangenconflicten voordoen en of er goed bestuurd wordt.
Ze geeft adviezen over verbeteringen.
Bij corruptie of belangenconflict treedt ze hard op.
Zo nodig voert ze een onderzoek en maakt een verslag van de inbreuken over aan het parket of een onderzoeksrechter.
In het buitenland zijn er voorbeelden van hoe het moet.
Het Officina para la Transparencia y las Buenas Prácticas in Barcelona telt 56 personeelsleden die ervoor zorgen dat het beheer van publieke fondsen strikt wettelijk gebeurt.
Een “ethische brievenbus” – buzón ético in het Spaans – staat er ter beschikking van ambtenaren en inwoners die misbruik en corruptie willen aanklagen.
De transparantie van het politieke bedrijf wordt nog op een andere manier gesaboteerd, en wel door het lobbywerk van het economische en financiële establishment.
Het grote geld zet veel geld in om politieke beslissingen in zijn voordeel te keren.
Zo is er de bankenlobby Febelfin, de farma-industrie, de lobby voor de gevechtsvliegtuigen of van de chemiereuzen, de nucleaire lobby …
De lobbyisten lopen het kabinet van de Financieminister plat, zegt ex-minister Johan Van Overtveldt zelf.
Opvallend is dat ook een veroordeelde fraudeur meerdere keren uitgenodigd werd op de kofe.
Democratie zei u?
Wij pleiten voor de volledige transparantie van de lobbycontacten.
Parlementsleden moeten elk lobbycontact, ook die buiten de muren van het parlement, aangeven.
En er moet een totaalverbod komen op elke vorm van lobbygeschenken aan parlementsleden.
Er moet voor alle wetsvoorstellen en alle wetsontwerpen van de regering ook een lijst komen van alle personen met wie in het wetgevende proces contact is geweest over de inhoud van het voorstel.
Wanneer lobbyisten wetgevende teksten of delen van teksten hebben geschreven voor de regering of voor parlementsleden, moet dat meegedeeld worden.
Nog om achterkamerpolitiek te verhinderen moet elke partij kunnen deelnemen aan parlementaire onderzoekscommissies.
De voorbije legislatuur waren er opeens veel meer van zulke bijzondere commissies.
Noem een schandaal en je mag er je ziel op verwedden dat er zo’n commissie kwam: om de affaire te onderzoeken, ze in de diepvries te steken, de vis te verdrinken in een zee van futiele voorstellen of om de zaak in een sfeertje van ons kent ons af te handelen.
Toch kan een onderzoekscommissie nuttig zijn.
Ze heeft de bevoegdheden van een onderzoeksrechter en mag getuigen onder ede verhoren.
De eerste onderzoekscommissie in de voorbije legislatuur ging over de zaak-Optima.
Die onderzocht de belangenvermenging tussen politiek en bankwereld.
“Geen beperkingen voor het onderzoek” hoorden we toen.
Toch wel!
De volksvertegenwoordigers van de PVDA werden netjes uit de commissie gehouden.
Alleen fracties met vijf parlementsleden mochten deelnemen, zo bepaalde de meerderheid eigenmachtig.
Of hoe een commissie van ons kent ons het verhaal van ons kent ons onder de loep neemt.
De traditionele partijen willen koste wat het kost vermijden dat de PVDA haar neus in hun zaken steekt.
Zij sluiten de PVDA uit bij elke onderzoekscommissie.
Dat gebeurde bij Kazaghgate, waarbij werd nagegaan of er sprake was van manipulatie bij de totstandkoming van de zogenaamde ‘afkoopwet’ voor fraudeurs.
En het was ook het geval bij de onderzoekscommissie over de terreuraanslagen.
Het is elementair dat alle partijen in het parlement deel kunnen uitmaken van een onderzoekscommissie.
Tot slot willen we dat de bevolking zich kan informeren over alle beraad en alle beslissingen van overheidsorganen en van ondernemingen met overheidskapitaal.
De notulen van hun vergaderingen moeten raadpleegbaar zijn op het internet.
Voor alle instellingen waarvan de beslissingen betrekking hebben op een groot aantal personen, moeten de vergaderingen rechtstreeks en online te zien zijn.
26.MEE BESLISSEN OVER DE MAATSCHAPPIJ VAN MORGEN
STANDPUNT
Doet de democratie zijn werk of speelt er een ander soort macht?
Een macht die niet om de zoveel tijd herkozen wordt.
Het establishment, deze financiële en politieke kaste, controleert en oriënteert de grote beslissingen en probeert een tegenmacht van onderuit klein te houden.
Wij gaan voor een maatschappij waarin het volk echt zijn zeg heeft over de grote vraagstukken van het samenleven: werk, onderwijs, gezondheid, huisvesting, veiligheid, milieu, vrede …
De democratie veroveren op de elite is onontbeerlijk, willen we effectief ook maar iets in de praktijk brengen van Abraham Lincolns woorden: “regering van het volk, door het volk en voor het volk”.
WAT WIJ WILLEN
EEN.
DE INSPRAAK INGRIJPEND VERHOGEN
•We voeren een bindend burgerreferendum in.
Als 1% van het betrokken kiezerskorps dat vraagt wordt een voorstel of een beslissing voorgelegd aan de bevolking.
•We zorgen ervoor dat de betrokken actoren uit het middenveld stelselmatig geraadpleegd worden bij elke grote wetswijziging.
•We beschermen de kritische rol en de onafhankelijkheid van het middenveld.
TWEE.
RESPECT VOOR DE MENSENRECHTEN EN DE DEMOCRATISCHE RECHTEN
•We beschermen de vrijheid van vereniging en het recht op vrije meningsuiting via betogingen, flyers, acties, sociale media …
Wetten en reglementen mogen deze rechten niet uithollen.
•We stellen de Universele Verklaring voor de Rechten van de Mens centraal in ons engagement voor een menselijke samenleving.
DRIE.
HET MIDDENVELD MAAKT BURGERS MONDIG
•We gaan voor een structurele erkenning en transparante financiering van de basiswerking van middenveldorganisaties en ngo’s.
We zetten de budgettaire beperkingen stop.
•We verzetten ons tegen de inkanteling van het sociaal-cultureel werk en het middenveld in de uitvoerende overheidsstructuur.
Het middenveld is geen verlengstuk van de overheid.
•We zorgen voor administratieve vereenvoudiging voor vrijwilligers en hun verenigingen, op federaal en Vlaams niveau.
•We verhogen de mogelijkheden voor het middenveld om de collectieve belangen van hun leden te vertegenwoordigen voor de rechtbank.
VISIE
EEN.
DE INSPRAAK INGRIJPEND VERHOGEN
Hoe zit het met uw inspraak?
Wanneer wordt naar uw mening gevraagd?
Hoe zit het met uw recht deel te nemen aan de besluitvorming over een maatschappelijk vraagstuk?
Ja, wij mogen op kieslijsten een bolletje inkleuren om te kiezen voor vertegenwoordigers van de wetgevende macht.
Maar die hebben almaar minder in de pap te brokken.
Nog amper 5% van de Belgische wetten komt vanuit het parlement.
95% van de wetten zijn afkomstig van wetsvoorstellen vanuit de regering.
Die wetsvoorstellen zijn dikwijls ook nog eens overgeschreven van de richtlijnen van de Europese Unie.
Niet wij maar de Europese Commissie bekrachtigt onze nationale begrotingen.
Moeten begrotingen dan niet de democratische oefening zijn om te beslissen over de grote beleidsoriëntaties van een land?
Toen zij het Europese Begrotingspact ratificeerden, hebben onze volksvertegenwoordigers de Europese Commissie de volmacht gegeven over alle grote sociale en economische beslissingen.
Aan die beslissingen gaat altijd succesvol lobbywerk vooraf van het grootbedrijf.
En zo wordt het democratische proces in het hele tijdsbestek tussen twee verkiezingen geconfisqueerd.
De democratie is in het beste geval herleid tot een banale liberale marktactiviteit.
Mensen nemen niet deel aan het beleid, worden niet betrokken bij keuzes.
Ze worden beschouwd als consumenten ervan.
Als toeschouwers in plaats van deelnemers.
En ook de Belgische volksvertegenwoordigers zijn door de Europese machtsgreep gedegradeerd tot jaknikkers van wat “Europa” van bovenaf voorschrijft.
Op die manier wordt het een democratie “van lage intensiteit” die nog verder verzwakt door de crisis.
Alles is leugen en schijn.
Met de heilige overtuiging waarmee ze kort tevoren, in de weken voor de verkiezingen, het tegenovergestelde beweerden, beslisten de nog maar net verkozen ministers van de regering-Michel de pensioenleeftijd te verhogen tot 67 jaar.
De zaak was uitgemaakt, geen discussie meer mogelijk, zo lieten de ministers horen.
Hoe kan dat?!
Wij Belgen willen helemaal niet verplicht werken tot 67.
Maar dat wordt weggezet als aanmatiging.
Zo van: waar gaat het heen als iedereen, ook de meest onwetende, zich een mening aanmatigt ?
Wij pleiten voor een democratie van onderuit, die direct is en dynamisch, die op participatie is gericht.
Het gaat erom de macht te laten “dragen” door de bevolking, ook na de verkiezingen.
De inspraak staat centraal in zo’n participatieve democratie.
Daarin past het bindend burgerreferendum.
Als 1% van het betrokken kiezerskorps dat vraagt, wordt een voorstel of een beslissing voorgelegd aan de bevolking.
Daarvoor is de wijziging van artikel 39bis van de Belgische Grondwet nodig.
Bindend wil zeggen dat wanneer het voorstel bij de stemming een meerderheid haalt, het politiek establishment het niet naast zich kan neerleggen.
We zorgen er wel voor dat er geen voorstellen kunnen worden voorgelegd die ingaan tegen de Universele Verklaring van de Rechten van de Mens.
In Zwitserland bestaat zo’n systeem van referendum.
En het werkt er.
Waarom kan dat bij ons dan niet?
Een ander kanaal om de inspraak van het volk te vergroten is doorheen een actief middenveld.
Hun kritische rol en onafhankelijkheid is essentieel.
We zorgen ervoor dat middenveldorganisaties geraadpleegd worden bij elke belangrijke wetswijziging.
TWEE.
RESPECT VOOR DE MENSENRECHTEN EN DE DEMOCRATISCHE RECHTEN
Het is een wereldfenomeen: industriële en financiële mastodonten controleren de economische sectoren en staten helpen hen die controle te behouden.
Maar overal en op de meest uiteenlopende terreinen leeft het verzet tegen deze onbeperkte macht:
voor betere loonen arbeidsvoorwaarden,
voor een gezond leefmilieu en om de aarde te vrijwaren voor de toekomstige generaties,
voor inspraak en voor het vergroten van de democratische ruimte,
voor een brede cultuurbeleving wars van de greep van de commercie,
voor internationale solidariteit
en voor vrede in deze tijd van oorlog en militarisering in de wereld.
Leve dat verzet!
Want dankzij het verzet genieten wij vandaag van verworvenheden zoals de sociale zekerheid, de sociale wetgeving, de 8 urendag, de betaalde vakantie, het onderwijs …
Toen de arbeidersbeweging in 1887 het verbod op kinderarbeid afdwong, was geen enkel parlementslid daar voorstander van.
Wie toen redeneerde vanuit “een parlementaire meerderheid”, had de kinderen nooit uit de mijnen en textielfabrieken kunnen halen.
De sociale strijd, de kracht van het mobiliseren en organiseren van onderuit, veranderde de krachtsverhoudingen en forceerde zo het verbod op kinderarbeid.
Zo veroverden we ook het organisatierecht, de vrijheid van meningsuiting, het stemrecht …
Voor ons is het essentieel dat deze grondrechten gewaarborgd blijven.
We verdedigen de eerste generatie mensenrechten: de klassieke grondrechten zoals het recht op vrije meningsuiting en de vrijheid van vereniging.
Deze rechten worden vandaag nogal eens met de voeten getreden, vooral door de inbreuken op onze privacy en door de schending van de vakbondsrechten.
Maar ook de mensenrechten van de tweede generatie zijn essentieel.
Die kwamen na de Tweede Wereldoorlog tot stand: de sociale en collectieve rechten zoals het recht op arbeid, op onderdak en scholing, op een menswaardig leven.
Veel van deze rechten zijn vastgelegd in de Belgische Grondwet, in artikel 23 bijvoorbeeld, maar ze zijn meestal niet afdwingbaar.
We ijveren ervoor dat ze dat worden.
Voor ons zijn de mensenrechten universeel en ondeelbaar.
De opstellers van de Universele Verklaring van de Rechten van de Mens (UVRM) noemden de verklaring heel bewust “universeel”.
De mensenrechten komen toe aan “alle leden van de mensengemeenschap”, zo lezen we in de eerste zin van de preambule.
Van Donald Trump in de VS, Jair Bolsonaro in Brazilië, Matteo Salvini in Italië tot Theo Francken bij ons beleven we de opleving van een politieke stroming die het gelijkheidsdenken en de universaliteit van de UVRM in vraag stellen.
Theo Francken gaat tekeer tegen wat hij “de excessieve liefde” voor de mensenrechten en “het “mensenrechtenfundamentalisme” van het Europees Hof voor de Rechten van de Mens noemt.
De mensenrechten zijn gebaseerd op een gelijkheidsdenken.
Dat staat zwaar onder druk.
In het discours tegen vluchtelingen en migranten worden mensen ontmenselijkt.
Het idee van de universele mensenrechten wordt ingeruild voor een primitief “ieder voor zich”.
Het is een gevaarlijke ontwikkeling waarin de democratie dreigt weg te zinken in uitsluiting en brutaliteit.
DRIE.
HET MIDDENVELD MAAKT BURGERS MONDIG
In de geschiedenis van ons land ontspon zich van onderuit een rijk democratisch leven.
Ondanks vervolging en broodroof richtten arbeiders hulpkassen op die later zijn uitgegroeid tot mutualiteiten en tot een collectieve bescherming tegen ziekte en ongevallen.
Uit de hulpkassen groeiden ook de weerstandskassen voor stakingen, de kiemen voor de vakbonden.
Vanuit coöperatieven zoals De Vooruit en de christelijke werkmanskringen bloeide een breed cultureel leven op met bibliotheken, volksonderricht, toneel, turnkringen, fanfares, film -en jeugdorganisaties.
In mei ’68 en de jaren daarna werden nieuwe initiatieven van onderuit geboren: huurderscomités, geneeskundige collectieven, wetswinkels, jeugdhuizen, culturele fronten, vrouwenorganisaties, vredesbewegingen, antiracistische organisaties, milieubewegingen …
Wat een democratische creativiteit!
Nadien zijn daar ook gebruikersen verbruikersorganisaties bijgekomen.
Dat alles is uitgegroeid tot wat het middenveld wordt genoemd, een netwerk van organisaties, verenigingen en instellingen dat zich vertakt op heel veel niveaus van het samenleven.
Zij zijn de longen die lucht pompen in de samenleving.
Zij kunnen de politiek onder druk zetten en van het patronaat toegevingen afdwingen.
Hoe meer bewegingsruimte en slagkracht het middenveld heeft, hoe meer kansen de sociale beweging krijgt om te winnen.
Een emancipatorisch middenveld leert mensen zichzelf naar waarde te schatten, kritisch na te denken, voor zichzelf op te komen en op hun rechten te staan.
Dat is versterkend sociaal werk: het versterkt de mens en het versterkt het sociale weefsel.
Dat is wat “empowerment” heet.
Het staat haaks op de ouderwetse visie van armenzorg en liefdadigheid, waar zorgbehoevenden geen rechten hebben maar afhankelijk zijn van gunsten van anderen.
Vooral voor partijen als de N-VA is een emancipatorisch middenveld een doorn in het bestuursoog.
Het middenveld mag dan in het beste geval een advies geven waar vaak verder niets mee gebeurt.
De Vlaamse diversiteitsambtenaar Alona Lyubayeva werd ontslagen omdat ze zich te kritisch had opgesteld tegen het beleid van minister van Gelijke Kansen Liesbeth Homans.
Staatssecretaris Theo Francken kortwiekte de middelen van Vluchtelingenwerk Vlaanderen en zijn collega Zuhal Demir liet geen gelegenheid ongemoeid om het gelijkekansencentrum Unia aan te vallen omdat het niet genoeg zou meegaan in de visie van het beleid.
Bij een inval bij het Brusselse Open Kunstenhuis Globe Aroma, dat culturele uitwisseling organiseert tussen nieuwkomers en Brusselaars, werd iedereen die zich niet kon legitimeren, opgepakt.
Ook organisaties van mensen in armoede of zorgen welzijnsorganisaties worden gedwongen in het beleidsspoor te stappen.
Vooral organisaties die op empowerment werken, worden getrofen.
Maar zij niet alleen.
Al wie kritiek of een afwijkende mening laat horen op het beleid wordt bedreigd met het inkorten van de financiële middelen en van de bevoegdheden.
De jaarlijkse Barometer van de Verenigingen van de Koning Boudewijnstichting geeft aan hoezeer de verenigingen hun structurele subsidies van de overheid jaar na jaar zien afnemen.
Organisaties worden dan gedwongen gefuseerd zoals in de inburgeringsen integratiesector en bij de welzijnssteunpunten die moesten fuseren in SAM vzw.
Of het beleid gaat voor vermarkting, zoals de CAW-daklozenopvang De Vaart overkwam in Antwerpen en deels ook de asielopvang, met contracten voor G4S Care.
Kortom, men wil een middenveld dat fideel en uitvoerend is: een verlengstuk van de overheid.
Men wil een gedepolitiseerd middenveld dat geen alternatieven mag voorstaan.
“Mogen middenveldorganisaties enkel nog schoothondjes zijn die wachten op een aaitje en een koekje van hun baasje, in casu de minister of staatssecretaris die vindt dat wie gesubsidieerd wordt, heel strak aan de leiband moet lopen en enkel dient om het beleid te steunen en uit te voeren?
” vraagt Peter Wouters, de voorzitter van beweging.net zich af.
“Het middenveld is geen chihuahua. ”
Met de PVDA pleiten we voor een structurele erkenning en een transparante financiering van de basiswerking van middenveldorganisaties en ngo’s.
We zetten de budgettaire beperkingen stop.
27.STERKE VAKBONDEN ZIJN EEN PIJLER VAN DE DEMOCRATIE
STANDPUNT
In landen zonder syndicale tegenmacht zijn sociale rechten schaars en is de ongelijkheid groter dan in landen met sterke vakbonden.
Het recht op vereniging, op vrije meningsuiting en op sociale actie zijn grondrechten die iedereen aanbelangen.
Vakbondsrechten zijn mensenrechten.
Ze zijn essentieel in de strijd voor sociale rechtvaardigheid.
Deze democratische kracht is een doorn in het oog van het establishment.
De regeringspartijen, met de N-VA voorop, brengen alles in gereedheid om elke tegenmacht monddood te maken.
Het stakingsrecht staat onder druk.
Wij komen op voor sterke vakbonden, voor meer democratie in de onderneming en voor transparantie en meer werknemerscontrole.
WAT WIJ WILLEN
EEN.
DE STRIJDEN ACTIEMOGELIJKHEDEN VAN DE VAKBONDEN GARANDEREN
•Wij verwerpen elke maatregel die het stakingsrecht aan banden legt.
Het is essentieel in de strijd voor sociale rechtvaardigheid.
•Wij verbieden dwangsommen tegen stakingsposten.
Rechtbanken mogen niet tussenkomen in collectieve conflicten.
•Wij versterken de zeggenschap van werknemersorganisaties en ziekenfondsen in de overlegorganen binnen de sociale zekerheid.
Hun maatschappelijke rol mag niet aan banden gelegd worden.
•Wij verzetten ons tegen de pogingen van het establishment om aan de vakbonden rechtspersoonlijkheid toe te kennen.
TWEE.
MEER DEMOCRATIE IN DE ONDERNEMING
•Wij erkennen het burgerschap van werknemers in de onderneming, wat wil zeggen dat ook in de bedrijven mensenrechten gerespecteerd moeten worden.
•We breiden de sociale verkiezingen uit: voor de ondernemingsraden tot alle bedrijven met minstens 50 werknemers en voor comités voor preventie en bescherming op het werk tot de bedrijven met minstens 20 werknemers.
•We versterken de ontslagbescherming van vakbondsen personeelsafgevaardigden door de afdwingbaarheid van re-integratie door middel van dwangsommen in te voeren.
•Wij geven interimmers die in het jaar voorafgaand aan de sociale verkiezingen 6 maand in het bedrijf gewerkt hebben, ook stemrecht.
DRIE.
DE TRANSPARANTIE EN WERKNEMERSCONTROLE VERGROTEN
•Wij verplichten ondernemingen tot volledige en transparante communicatie over het gebruik van onderaanneming.
•Wij stellen de bestuursraden van overheidsbedrijven open voor vertegenwoordigers van de vakbonden en gebruikersverenigingen, zodat zij toezicht kunnen houden op de activiteit.
•Wij voeren een verbod in voor bedrijven om een collectief ontslag door te voeren om economische redenen als ze deze redenen niet vooraf kunnen bewijzen.
VISIE
EEN.
DE STRIJDEN ACTIEMOGELIJKHEDEN VAN DE VAKBONDEN GARANDEREN
Alle grote verworvenheden in dit land zijn afgedwongen door brede sociale bewegingen, in de eerste plaats door de vakbonden.
Stakingen uit de jaren 1920 hebben bijgedragen tot arbeidstijdverkorting en uitbreiding van het stakingsrecht.
Zelfs in de crisisperiode van de jaren 1930 zorgde de Europese stakingsgolf van 1936, met een gezamenlijke strijd van socialisten en communisten, voor zoveel angst bij het establishment dat opnieuw toegevingen werden gedaan.
Zo is toen het betaald verlof ingevoerd.
Zonder de grote betogingen en stakingen in de negentiende eeuw zou het algemeen stemrecht niet verwezenlijkt zijn.
Het kwam er pas na decennia van strijd, tot in 1948 ook de vrouwen stemrecht kregen.
De regering en zeker de N-VA willen af van organisaties die opkomen voor de collectieve belangen van de werkende mensen.
Zij willen corporatistische vakbonden die zich bezighouden met de productiviteit van de werknemers en altijd het belang van het bedrijf voor ogen hebben.
Het is geen toeval dat minister Ben Weyts het heeft over het afsluiten van akkoorden met “bedrijfsbonden”.
Vakbonden die actie voeren of staken, dat vloekt uiteraard met deze visie.
Een parlementslid van de N-VA zegt botweg: “Als de werkloosheidsuitkeringen nog altijd niet beperkt zijn in de tijd, is dat de schuld van de vakbonden.
” Vakbonden en ziekenfondsen worden afgeschilderd als groepen die niet de legitimiteit bezitten om namens het volk te spreken.
De regering beschuldigt: “Sommige ziekenfondsen en vakbonden misbruiken hun sociale en democratische rol om militante partijpolitieke propaganda te maken.
” Ze wil, aangejaagd door de N-VA, de macht van de vakbonden inperken door hun dienstverlening af te schaffen en door maatregelen tegen het stakingsrecht.
Wij willen de strijdmogelijkheden van de vakbond versterken.
Vakbonden en ziekenfondsen leveren diensten: het inschrijven van werklozen, het uitbetalen van werkloosheidsuitkeringen en van de bestaanszekerheid bij ziekte.
De werkloosheidskassen en de fondsen voor bestaanszekerheid werden via de vakbonden en de ziekenfondsen door de arbeiders zelf opgericht, niet door een of andere regering.
De sociale zekerheid behoort de werkende bevolking toe.
De N-VA wil deze dienstverlening weghalen bij de vakbonden omdat die zorgt voor leden en dus voor macht, voor middelen om militanten te scholen en actie te voeren.
Ook wil de N-VA het sociaal overleg en de overlegorganen binnen de sociale zekerheid grondig hervormen omdat die volgens haar te veel zeggenschap laten aan de werknemersorganisaties.
Verschillende regeringspartijen lanceerden wetsvoorstellen om de middelen en de macht van de vakbonden te beperken.
De regering wil controle verwerven over de vakbondsfinanciën.
Vooral dan over de bedragen in de stakingskassen.
Iets waar de werkgevers allang van dromen.
Bedoeling is natuurlijk gemakkelijker de hand te kunnen leggen op de kas die werknemers toelaat een sociaal conflict uit te vechten.
De regering wil de vakbonden ook rechtspersoonlijkheid geven.
Om ze te kunnen vervolgen in geval van “onverantwoorde stakingen” of voor mogelijke incidenten bij betogingen.
Vandaag kan men alleen individuen die in de fout gaan, vervolgen en niet de vakbonden zelf.
Dat is maar logisch, stel je maar eens voor dat men voor elk incident en voor elke provocatie de vakbondsorganisatie zelf verantwoordelijk kan stellen.
En laat dat nu uitgerekend zijn wat de regering en werkgevers willen: de vakbonden permanent met juridische vervolging bedreigen zodat het aantal sociale acties drastisch afneemt.
De regering wil het stakingsrecht aan banden leggen.
Het begon met de “minimumdienstverlening” bij de spoorwegen.
Daarna ging de regering nog een stap verder door ook in de gevangenissen aan het recht om te staken te morrelen en het in bepaalde omstandigheden mogelijk te maken dat cipiers opgevorderd worden.
Vandaag vraagt de regering – in goede verstandhouding met de werkgeversorganisaties – aan de vakbonden om regels op te stellen die het stakingsrecht beperken.
Het recht om het werk neer te leggen om een collectief geschil te beslechten is nochtans essentieel.
Dat zagen we nog met de stakingen in 2018 bij de piloten van Ryanair, het personeel van Lidl, bij Bpost, …
Wij verwerpen elke maatregel die het stakingsrecht aan banden legt en verzetten ons tegen de invoering van een verplichte minimumdienstverlening.
In deze lijn ligt ook de veroordeling in juni 2018 in eerste aanleg van de voorzitter van ABVV Antwerpen wegens het organiseren van “kwaadwillige belemmering van het verkeer” tijdens de algemene staking van 24 juni 2016.
Dat geeft goed aan waar ze naartoe willen.
De stad Antwerpen, de correctionele rechtbank en de procureur willen hier een principekwestie van maken.
De veroordeling vormt een bedreiging voor de democratische rechten.
De rechter oordeelde dat een artikel van het strafwetboek meer waarde heeft dan een grondrecht zoals het recht op collectieve actie, het stakingsrecht, het recht om te demonstreren.
Het artikel dat voor de veroordeling gebruikt wordt, is artikel 406 van het strafwetboek.
Dat artikel wil personen bestraffen die vrijwillig voertuigen blokkeren en zo vrijwillig gevaarlijke situaties creëren.
Het is bedoeld voor chauffeurs, gekken achter het stuur, spoorlopers …
Belemmering van het verkeer maakt deel uit van de sociale geschiedenis van ons land.
Het is een van de actievormen waarmee we het algemeen stemrecht, de achturige werkdag en de betaalde vakantie hebben kunnen afdwingen.
Wat zal er straks gebeuren als  fietsers een sit-in organiseren voor veiliger  fietspaden?
Wat met ouders die even het verkeer stilleggen om aandacht te vragen voor de fijnstofproblematiek?
Wat met vredesactivisten die wapentransporten blokkeren?
Wat met spontane studentenbetogingen?
Deze belemmeringen van het verkeer – een gegeven dat eigen is aan elke demonstratie op de openbare weg – zijn niet kwaadwillig en niet bedoeld om gevaarlijke situaties of ongevallen te veroorzaken.
Ze zijn vormen van sociaal protest.
Vrijheid van meningsuiting zonder de mogelijkheid van collectieve belemmering van het verkeer in het kader van sociale actie is geen echte vrijheid van meningsuiting.
Het stakingsrecht is nauw verbonden met het recht om stakingsposten te vormen.
Want het stakingsrecht is veel meer dan het individuele recht om niet te gaan werken.
Dat herhaalde het Europees Comité voor Sociale Rechten, dat verantwoordelijk is voor de uitvoering van het Europees Sociaal Handvest.
Het is net dat handvest dat het stakingsrecht, ook in België, waarborgt.
België werd dan ook veroordeeld voor het gebruik van dwangsommen tegen stakingsposten.
Het vonnis is ook ernstig omdat de voorzitter van de Antwerpse vakbond niet veroordeeld werd omdat hij zelf het verkeer kwaadwillig heeft belemmerd, maar voor het “organiseren” van een kwaadwillige belemmering.
Door de organisator van de stakingspost te veroordelen, worden alle potentiële organisatoren van acties geviseerd.
Je zal als organisator van een actie wel twee keer nadenken.
Zelfs de OESO en het IMF bevestigen dat de sociale rechten in landen zonder syndicale tegenmacht schaars zijn en dat de ongelijkheid er groot is.
Het recht op vereniging, op vrije meningsuiting, op sociale actie zijn grondrechten die iedereen aanbelangen.
Vakbondsrechten zijn mensenrechten.
Ze zijn essentieel in de strijd voor sociale rechtvaardigheid.
TWEE.
MEER DEMOCRATIE IN DE ONDERNEMING
Het arbeidscontract is het enige contract dat de ene partij tot ondergeschikte maakt van de andere.
Immers, je verliest tijdens je werk een hele reeks rechten.
Al te vaak gaat het om het presteren van werkuren zonder dat er respect is voor elementaire democratische rechten.
Daarom is het hoog tijd dat het “burgerschap” ook zijn intrede doet in de bedrijven.
Dat je met andere woorden je mensenrechten behoudt tijdens je werk.
Dat je op je werk dus je mond mag opendoen, je mag organiseren en dat je werkgever je privacy moet respecteren.
Wij willen niet dat de democratie ophoudt aan de ingang van het bedrijf.
Het burgerschap moet ook in de onderneming erkend worden.
Om de vier jaar worden in de bedrijven van meer dan 100 werknemers vertegenwoordigers gekozen voor de ondernemingsraden, en in de bedrijven van meer dan 50 werknemers voor de comités voor preventie en bescherming op het werk.
In deze raden zetelen meer mensen dan in de gemeenteraden.
Wij willen hier de drempels naar omlaag: naar 50 en 20.
Wij willen ook interimmers mee stemrecht geven.
Zo versterken we de democratische dimensie van de sociale verkiezingen.
Vandaag kan een bedrijf zijn personeelsen vakbondsafgevaardigden afdanken en er zich met een afkoopsom vanaf maken.
Wij willen de bescherming van de personeelsafgevaardigden versterken zodat wie dat wenst ook effectief zijn of haar re-integratie in het bedrijf kan afdwingen met een dwangsom.
Daarvoor veranderen we de wet van 19 maart 1991.
Ook niet-beschermde werknemers en vakbondsafgevaardigden in de publieke sector verdienen een betere bescherming wanneer zij opkomen voor syndicale eisen.
In het Franse recht is elk ontslag wegens syndicale redenen nietig.
We willen onderzoeken hoe dit gegeven zou kunnen ingevoerd worden in het Belgische recht.
DRIE.
DE TRANSPARANTIE EN WERKNEMERSCONTROLE VERGROTEN
Net na de Tweede Wereldoorlog werd het sociaal overleg geïnstitutionaliseerd.
Dat was een toegeving van patroonszijde om de sociale vrede te garanderen en revolutionaire maatregelen te vermijden.
De sociale bewegingen, waaronder de vakbonden, werden nauw betrokken bij de dienstverlening en besluitvorming op het vlak van de lonen, de gezondheidszorg en de sociale zekerheid.
De wet op de cao’s kwam tot stand alsook de wetten op de paritaire comités, de ondernemingsraden en de comités voor preventie en bescherming op het werk.
Wij willen niet dat men aan deze zaken raakt.
Overheidsbedrijven zoals de NMBS en BPost hebben een directe impact op het leven van de bevolking: of je een postkantoor hebt in je buurt, of het lokaal station openblijft …
Burgers en werknemers moeten inspraak en controle hebben zodat deze openbare diensten hun rol goed vervullen.
Wij stellen daarom voor de bestuursraden van overheidsbedrijven open te stellen voor vertegenwoordigers van de vakbonden en gebruikersverenigingen die toezicht kunnen houden op de activiteit.
De debatten in deze bestuursraden moeten openbaar zijn.
Op het vlak van ontslag is België een van de meest liberale landen.
Anders dan in Duitsland, Frankrijk en Nederland kan een werkgever bij ons altijd overgaan tot ontslag, zelfs als hij daar geen reden voor heeft.
Zeker bij collectieve ontslagen is dat onrechtvaardig en wraakroepend.
Wij willen de wijziging van de wet-Renault zodat een werkgever vooraf moet aantonen dat hij economische redenen heeft om tot ontslag over te gaan.
Bedrijven moeten vrijwel geen informatie geven over onderaannemers en contractors, hoewel ze er massaal gebruik van maken.
Wat is de kostprijs ervan?
Welke zijn de rechten van de mensen die voor deze onderaannemers werken?
Hoe worden ze behandeld bij een collectief ontslag?
Wij willen ondernemingen verplichten tot een volledige en transparante communicatie over het gebruik van onderaanneming.
De vakbonden moeten deze informatie krijgen en er hun zeg over hebben.
28.INVESTEER IN JONGEREN
STANDPUNT
Jongeren zijn experts, en wel over de plek waar ze wonen, leren en zich amuseren.
Indien we hen aan het woord laten, boren we een schat aan voorstellen en engagement aan.
Als het gaat over inspraak, ontspanning en welzijn van jongeren, gaat het onvermijdelijk ook over plaats.
Jongeren hebben meer eigen, openbare ruimte nodig.
Plaats(en) om bij elkaar te komen en zich uit te leven.
Voldoende plaats(en) ook om er de drempels voor deelname aan sport, spel en cultuur mee te kunnen verlagen.
Meer plaats: hierbij nemen jeugdwerk en onderwijs ook letterlijk een cruciale plaats in.
Wij willen een echt jongerenbeleid dat vertrekt van het grote potentieel dat de jongeren in zich dragen: zij maken de wereld van morgen.
Vanuit hun positie zijn ze gericht op de toekomst.
Daarom zijn ze een motor van verandering.
WAT WIJ WILLEN
EEN.
GEEF JONGEREN INSPRAAK
•We geven jongeren vanaf 16 jaar stemrecht.
•We stellen op elk politiek beleidsniveau een jeugdraad in.
Die werkt autonoom en heeft initiatiefrecht in het respectievelijk parlement.
•We verplichten de overheid advies te vragen aan de jeugdraad over elke beslissing die jongeren aanbelangt, van de organisatie van jeugdhuizen tot beslissingen in het onderwijs.
•We organiseren een jaarlijkse jongerenenquête om hun behoeften te horen.
Bijzondere aandacht gaat naar de inspraak van kansarme jongeren.
•We betrekken jongeren actief bij het beleid en verlagen de drempels via polls, online flora waar politici reageren, e-democracy, een overheidswebsite …
TWEE.
INVESTEER IN CULTUUR, SPORT EN ONTSPANNING
•We maken cultuur en sport toegankelijker en goedkoper door de infrastructuur te versterken, meer middelen toe te kennen aan sporten cultuurverenigingen en via cultuuren sportcheques.
•Elke jongere en elke sportclub heeft het recht op een toegankelijke sporthal, een sportterrein of een zwembad in haar of zijn buurt.
•We moedigen cultuurhuizen aan hun aanbod meer af te stemmen op de jongeren zodat het cultuuraanbod het aandeel van jongeren in de bevolking weerspiegelt.
•We herinvesteren in de scholen.
We stimuleren meer cultuur, poëzie, muziek, zang, beeld, geluid … op school.
DRIE.
MEER PLAATS VOOR JONGEREN IN DE OPENBARE RUIMTE EN VOOR HET JEUGDWERK
•We komen op voor meer lokalen voor jongeren: jeugdhuizen, muziekstudio’s, fuifzalen, clublokalen …
Een jeugdlokaal is een vaste ankerplaats voor jongerenwerk.
•We voorzien meer structurele middelen en personeel voor jeugdorganisaties en jeugdhuizen om bestendig jeugdwerk te kunnen uitbouwen.
•We betrekken de jeugdsector en de cultuuren sportverenigingen bij de ontwikkeling van nieuwe openbare ruimte.
•We geven jongeren vanaf 16 jaar verantwoordelijkheid voor hun eigen plein, in samenwerking met professionele coaches uit het jeugdwerk.
We stimuleren deze “Plein Patrons”-projecten.
VIER.
STABIEL WERK VOOR JONGEREN
•We roepen een halt toe aan de te ver doorgedreven flexibilisering.
Geen levenslange interim-contracten.
•We erkennen de studentenjob als volwaardig werk.
De job telt mee voor de opbouw van sociale rechten zoals werkloosheid en pensioen en een gegarandeerd loon in geval van ziekte.
•Wij maken de inperking van het recht op een inschakelingsuitkering voor jongeren ongedaan en trekken de maatregelen van zowel de regering-Di Rupo als de regering-Michel in.
VISIE
EEN.
GEEF JONGEREN INSPRAAK
De overheid houdt maar bitter weinig rekening met jongeren.
Ze ziet jongeren als een bron van overlast in plaats van als een echte partner met een mening.
Dikwijls slaat ze adviezen van de jeugdorganisaties in de wind.
Erger nog, de organisatie en inhoud van jongeren-inspraak wordt dikwijls van bovenaf gedirigeerd.
De jeugdraden hebben geen initiatiefrecht in het parlement en worden niet geconsulteerd over budgetten en beslissingen die hen aangaan.
Op al die terreinen moet het grondig anders.
De min 18-jarigen kunnen hun stem niet laten horen bij de verkiezingen.
De PVDA pleit voor stemrecht vanaf 16 jaar.
Daar is een grondwetswijziging voor nodig.
Zonder communicatie in de twee richtingen is er geen democratie.
Beleidsmakers moeten beseffen dat jongeren deskundigen zijn als het over hun buurt, hun wijk, hun school gaat.
Wil je kunnen zeggen wat je denkt, dan moet er ook naar je geluisterd worden.
Een open houding van de overheid is dus een must.
Wij willen het beleid zo organiseren dat jongeren hun weg vinden naar de overheid, met bestuursorganen en overheidsinstellingen die actief naar hen toekomen.
Dan kan de overheid jongeren beter betrekken en op allerlei manieren naar hun mening vragen.
Op de eerste plaats langs structurele organen zoals de jeugdraad.
Daar moet van echte vertegenwoordiging en reële jongerenparticipatie sprake zijn.
Hier is het belangrijk dat de jeugdraad initiatiefrecht krijgt in de bestuursorganen.
Daarnaast moet ook wie geen rechtstreekse band heeft met de jeugdraad haar of zijn ideeën op tafel kunnen leggen.
Bijvoorbeeld via een open digitaal forum waarlangs jongeren hun vragen en suggesties kunnen aanbrengen.
Wij verwachten van de overheid dat ze zich engageert om op elk van de gestelde vragen een antwoord te geven en de voorstellen die van een voldoende aantal jongeren bijval krijgen, ook effectief te behandelen.
Zo kunnen jongeren hun stem laten horen en partner zijn bij de uitwerking van nieuwe plannen en projecten.
Zonder een goed georganiseerd werk met en onder de jongeren komt de politiek niet tot een gemotiveerde medewerking van hen.
TWEE.
INVESTEER IN CULTUUR, SPORT EN ONTSPANNING
Voor jongeren moet de drempel naar sport en cultuur omlaag.
Dat wijst ook de Big Ask uit, de grote bevraging van jongerenbeweging RedFox bij 7.500 jongeren.
Door de regeringsbesparingen moesten sporten dansverenigingen hun lidgelden verhogen.
Voor veel mensen is de kostprijs voor de voetbalclub of de dansles te hoog geworden.
Het komt erop aan de clubs de mogelijkheid te geven hun prijzen weer te verlagen.
Dat kan door hun werkingsmiddelen weer te verhogen.
Via een doordacht subsidiebeleid kan de overheid sport en cultuur toegankelijker maken zodat iedereen toegang heeft tot sportinfrastructuur, concertzalen en musea.
Ook de jeugddiensten zelf dienen hun drempel laag te houden.
Zo maakte de jeugddienst van Borgerhout al zijn activiteiten gratis, schafte de inschrijving af en trok naar de pleinen waar jongeren zich ophouden.
Wij willen het jeugdwerk op het hele Vlaamse niveau met deze insteek georganiseerd zien.
In Borgerhout vertienvoudigde de jeugddienst er het aantal bereikte jongeren mee.
In dat district kunnen jongeren vanaf 16 jaar ook een opleiding tot steward volgen om dan de zaken op ‘hun’ plein in goede banen te leiden.
“Plein Patrons”’ noemt men ze.
Het project kwam er op initiatief van de PVDA.
Jongeren met verantwoordelijkheid en een missie voelen zich beter in hun vel, én in hun wijk.
Betrek jongeren bij de uitbouw van sport en cultuur, zodat het aanbod overeenstemt met de bevolking.
Kunst en cultuur zijn meer dan de Vlaamse Primitieven in een museum.
Ze bestaan ook uit nieuwe stadsbands, jonge stand ups in de wijken, YouTube-fenomenen …
Ook die vormen van volkscultuur moeten een plaats krijgen.
Dat doen we door deze jonge artiesten en hun publiek op te nemen in het cultuurcircuit.
DRIE.
MEER PLAATS VOOR JONGEREN IN DE OPENBARE RUIMTE EN VOOR HET JEUGDWERK
Het jeugdwerk is voor veel jongeren hun tweede thuis, een plek waar ze zich veilig voelen, vrienden maken en kunnen groeien.
Het jeugdwerk haalt jongeren uit hun isolement, doet hen openbloeien en zet ze op weg naar hun eerste job.
Jeugdverenigingen doen vandaag schitterend werk.
We hebben het dan over het professionele jeugdwerk dat zich met vaste medewerkers vooral richt op de maatschappelijk meer kwetsbare jongeren.
Maar ook over vrijwillig jeugdwerk – de jeugdbewegingen.
Die bezorgen duizenden jongeren elk weekend en elke zomer de tijd van hun leven.
En toch werken jeugdorganisaties en -verenigingen dikwijls in onzekerheid.
Sinds de hervorming van het jeugdbeleid beschikken gemeenten niet over voldoende budget.
Bij veel organisaties is een deel van de (project)subsidie te onzeker om te kunnen bouwen aan langdurige projecten.
De vermarkting van het jeugdwerk bedreigt de onafhankelijkheid ervan.
Het jeugdwerk kraakt onder de werkdruk en het tekort aan geld.
Dikwijls is het kiezen tussen besparen, slechte contracten toekennen of tijd vrijmaken om privégeld te zoeken.
En dat terwijl iedereen op het terrein maar één ding wil: kwalitatief sterk jeugdwerk.
Het professionele jeugdwerk moet weer meer middelen krijgen.
Dat zetten wij terug bovenaan op de agenda van de Vlaamse Overheid.
VIER.
STABIEL WERK VOOR JONGEREN
Zelfstandig leven is een recht.
En de beste garantie daarvoor is stabiel en kwaliteitsvol werk.
Voor een grote groep jongeren wordt dat meer en meer een probleem.
Ze krijgen af te rekenen met langere wachtperiodes, met flexi-jobs zoals Deliveroo.
Ze moeten van het ene interim of tijdelijk contract naar het andere jobhoppen.
De grootste werkgevers in ons land zijn … de interimbedrijven.
Die trend moet gekeerd worden zodat jongeren op een degelijke manier hun leven kunnen aanvatten.
Stages bieden jongeren de kans de theoretische kennis uit hun studies of opleiding in de praktijk te brengen.
Maar vandaag vervangen stages soms betaalde arbeidsplaatsen en genieten stagiairs meestal niet van sociale bescherming en krijgen ze geen financiële vergoeding.
Aan studentenjobs moeten volwaardige sociale rechten worden toegekend: de job telt mee voor de opbouw van sociale rechten zoals werkloosheid en pensioen.
De inschakelingsuitkering is de uitkering die jonge werkzoekenden krijgen als ze één jaar na het beëindigen van hun studies nog altijd geen werk gevonden hebben.
De regering-Di Rupo beperkte de duur van deze uitkering tot 36 maand.
Voor de regering-Michel ging dat nog niet ver genoeg.
Zij besliste dat de inschakelingsuitkering maar kan tot 25 jaar en dat min 21-jarigen een diploma, getuigschrift of attest moeten kunnen voorleggen.
De RVA schat dat het aantal jongeren met recht op een inschakelingsuitkering daardoor met 45 procent is gedaald.
Deze maatregel heeft geen significante stijging van de tewerkstellingsgraad bij jongeren teweeggebracht.
Het is een pure besparingsmaatregel die de jongeren zwaar treft.
Wij willen de maatregel zowel van de regering-Di Rupo als van de regering-Michel ongedaan maken.
Als de maatschappij niet voldoende werk biedt, moet ze het recht op sociale zekerheid integraal garanderen.
De econoom Guy Standing (2011) beschrijft hoe grote groepen mensen zich genoodzaakt zien in onderbetaalde, onzekere en onveilige situaties te werken.
Binnen Europa leeft 10% van de tewerkgestelde jongeren in armoede.
De jonge armen moeten het doen met een laag loon, een beperkte sociale bescherming en precaire werkomstandigheden.
Veel jongeren hebben tijdelijke jobs, part-time jobs, interimjobs en stages.
Ook het aantal jongeren in interimjobs is heel hoog.
De jeugdbeweging KAJ waarschuwt al jaren voor deze ontwikkeling.
Het KAJ-zwartboek, waarin meer dan duizend Vlaamse jongeren een plaatsje kregen, maar ook later onderzoek tonen hoe groot de wantoestanden zijn en hoezeer ze de jongeren hun toekomstperspectief afpakken.
STA OP TEGEN RACISME STEM RESOLUUT RESPECTVOL
29.EEN DIVERS LAND ZONDER RACISME, WAAR IEDEREEN MEETELT
STANDPUNT
Migratie is van alle tijden.
De laatste decennia zorgen nieuwkomers ervoor dat de samenstelling van de bevolking snel wijzigt.
Die superdiversiteit wordt een sterke troef mits we erin slagen iedereen gelijke rechten en kansen te bieden en er zo voor zorgen dat de solidariteit het van de wedijver wint.
Dat is vandaag niet het geval.
Het risico op armoede, werkloosheid, laaggeschooldheid en slechte huisvesting is veel groter wanneer je een ander kleurtje hebt of wanneer je naam een andere afkomst laat vermoeden.
Racisme is een trieste realiteit.
Met de PVDA willen we de wedijver tussen mensen die het moeilijk hebben, uitschakelen.
We zorgen voor voldoende jobs en voorzieningen, en voor een onderwijs op maat van alle kinderen, ongeacht hun herkomst of sociale afkomst.
We pakken het racisme aan want het verhindert dat we samen de echte verantwoordelijken van onrecht en ongelijkheid bestrijden.
WAT WIJ WILLEN
EEN.
MEER JOBS, MEER GELIJKHEID
•We zorgen voor genoeg sociale voorzieningen zodat we wedijver tussen mensen die het moeilijk hebben, voorkomen.
•We streven naar een arbeidsmarkt met voldoende kwaliteitsbanen om zo de concurrentie voor schaarse vacatures uit te schakelen.
•We leggen streeficijfers op inzake de diversiteit van het personeelsbestand, in de openbare diensten en in de privé.
Er zijn positieve acties nodig om de ongelijkheid recht te trekken.
•We introduceren proactieve praktijktesten door inspectiediensten en middenveldorganisaties.
Werkgevers die in de fout gaan, dienen bestraft te worden in verhouding tot de grootte van hun bedrijf.
•We zorgen ervoor dat de openbare sector, de instellingen die met openbaar geld gefinancierd worden, en de bedrijven die intekenen op openbare aanbestedingen, een voorbeeldrol vervullen inzake gelijkheidsbeleid.
TWEE.
EEN LAND WAAR RACISME GEEN KANS KRIJGT
•We ondersteunen alle inspanningen om tot een nationaal actieplan tegen het racisme te komen.
•We evalueren en herwerken de Antiracismewet, de Antidiscriminatiewet en de Genderwet van 2007 zodat ze effectief het racisme en de discriminatie terugdringen.
•Wij introduceren ook proactieve praktijktesten op de huurmarkt.
•We stoppen de etnische profilering.
Daarvoor ondersteunen we de cellen Diversiteit bij de politie, maken we extra vormingen verplicht en voeren we bij elke identiteitscontrole een ontvangstbewijs in.
•We beschermen het staatsburgerschap voor kinderen die in België geboren zijn of die in België opgegroeid zijn en voor alle burgers met de dubbele nationaliteit.
We wensen geen eersteen tweederangsburgers.
•Na vijf jaar wettelijk verblijf in ons land moet elke persoon automatisch de Belgische nationaliteit krijgen, zodat zijn/haar integratie in ons land gemakkelijker wordt.
DRIE.
EEN SCHOOL OP MAAT VAN ALLE KINDEREN
•We stellen een plan op om de schooluitval van jongeren uit de migratie en uit financieel zwakke gezinnen aan te pakken.
•We zorgen voor een niet-discriminerend inschrijvingsbeleid en maken zo komaf met “witte” en “zwarte” scholen en met arme en rijke scholen.
•We gaan voor een intercultureel pedagogisch project.
We zien diversiteit als een verrijking, niet als een handicap.
We waarderen de afkomst en taal van elke leerling en moedigen meertaligheid aan.
•We zorgen in leerplannen en in de lerarenopleiding voor kritische duiding van het koloniaal verleden, voor inzicht in de geschiedenis van de migratie en van de strijd tegen het racisme.
•We ontwikkelen een actieplan voor meer kandidaten met een migratieachtergrond in de lerarenopleiding.
De diversiteit van het lerarenkorps draagt bij tot de strijd tegen discriminatie.
VIER.
DE GEMEENSCHAPPEN ACTIEF BETREKKEN
•We schaffen het hoofddoekenverbod af zowel in de privébedrijven en openbare diensten als op school.
•We verdedigen een actief intercultureel beleid, met in de publieke ruimte een overlegde plaats voor de verschillende religieuze en geloofsgebonden tradities en feesten.
•We organiseren de dialoog en betrekken de verschillende gemeenschappen bij de organisatie van religieuze feesten en tradities.
•We investeren in culturele ontmoetingsplaatsen.
Daar kunnen mensen uit verschillende culturen elkaar op een laagdrempelige manier leren kennen.
VISIE
EEN.
MEER JOBS, MEER GELIJKHEID
De laatste decennia is het aantal inwoners met een migratieachtergrond sterk gestegen.
In de grote steden hebben vandaag bijna vier op de tien inwoners een andere origine.
De helft van hen zijn ‘nieuwe Belgen’, de andere helft heeft niet de Belgische nationaliteit.
Voor het geheel van het land gaat het om respectievelijk 20 en 10 procent van de inwoners.
Tegelijk is ook het racisme toegenomen, niet door de aanwezigheid van deze nieuwe landgenoten maar door de politieke keuzes van een bepaald deel van het establishment.
De superdiversiteit houdt grote troeven in, mits we erin slagen iedereen gelijke rechten en kansen te bieden en die ook in de realiteit waar te maken.
Maar het tekort aan werk, aan dienstverlening en sociale voorzieningen zorgt voor spanningen tussen werkende mensen.
Willen we de superdiversiteit doen slagen, dan moeten we die tekorten wegwerken, erin investeren.
Maar de overheden doen het tegendeel: ze blijven besparen.
Rechtse politici wijzen intussen de ene bevolkingsgroep na de andere met de vinger.
Zo worden mensen tegen elkaar opgezet en blijven de problemen liggen.
Het is tijd voor een omslag.
Wij willen een samenleving die trots is op haar diversiteit en waarin de werkende mensen van alle origines beseffen hoezeer verdeeldheid en racisme hun belangen schaden.
De overgrote meerderheid van de mensen met een migratieachtergrond zijn werkende mensen.
Zij of hun (groot)ouders zijn naar hier gehaald of naar hier gekomen om te werken.
Maar op de arbeidsmarkt botsen ze op discriminatie, werkloosheid, oververtegenwoordiging in de precaire arbeid, geen doorgroeikansen…
Ze blijven op de reservebank van de arbeidsmarkt.
Arbeid is de eerste vereiste voor een waardig leven en voor een volwaardige deelname aan de samenleving.
En door samen op de werkvloer te staan kunnen vooroordelen en racisme overwonnen worden.
Discriminatie bij het zoeken naar werk moet worden voorkomen, opgespoord en aangepakt.
Daar laten we inspectiediensten en middenveldorganisaties proactieve praktijktesten voor uitvoeren.
Zulke testen kunnen er ook komen in de strijd tegen discriminatie op de woonmarkt, in het onderwijs, de gezondheidszorg en het uitgaansleven.
De N-VA heeft het voorstel van de campagne “PraktijktestenNu” federaal en in Vlaanderen afgeblokt.
In de hoofdstad liggen de krachtsverhoudingen beter.
Toen Youssef Handichi, volksvertegenwoordiger van de PVDA in het Brussels parlement, het idee van antidiscriminatie-testen introduceerde, reageerde het middenveld positief en het lanceerde een campagne voor die testen.
Er was dan ook veel media-aandacht toen in 2016 Samira-Cécile het slachtoffer werd van zo’n discriminatie.
Samira stuurde twee identieke sollicitatiebrieven: een als Samira en een als Cécile.
Cécile kreeg meteen antwoord op haar brief, Samira kreeg geen antwoord.
Daarop dient de PVDA een voorstel van ordonnantie in: de praktijktesten moeten er komen.
Onder druk van de beweging naar aanleiding van deze affaire, keurt het Brussels parlement in oktober 2017 een ordonnantie goed, maar die voorziet niet in de mogelijkheid om de praktijktesten proactief uit te voeren.
Het middenveld wordt uitgesloten van de mogelijkheid om controles uit te voeren.
De goedgekeurde ordonnantie is een stap vooruit maar nog onvoldoende om de strijd tegen discriminatie bij het zoeken naar werk te winnen.
De Amerikaanse burgerrechtenbeweging van de jaren zestig en zeventig, een coalitie van Afro-Amerikaanse organisaties en vakbonden, droeg de slogan “meer jobs, meer gelijkheid” in het vaandel.
Streven naar een arbeidsdeelname van burgers met een migratieachtergrond die overeenkomt met hun percentage in de globale bevolking, betekent niet dat we jobs van andere mensen gaan afpakken om die aan collega’s met een migratieachtergrond te geven.
De actie voor gelijke arbeidsdeelname moet gepaard gaan met de actie voor meer banen.
Daarvoor investeren we in sectoren met personeelstekort en herverdelen we de beschikbare arbeid door kortere fulltime werkweken.
Nu de etnische kloof op de arbeidsmarkt maar niet wil slinken, is het tijd voor bindende positieve acties om daarmee de feitelijke ongelijkheid van achtergestelde groepen weg te werken.
Het Minderhedenforum heeft in het rapport Tijd voor positieve actie aan de hand van goede ervaringen gesystematiseerd hoe je met positieve acties heel gericht medewerkers aantrekt die je anders misschien niet of veel minder zou bereiken: voor stageplaatsen, studentenjobs, opleidingen en trainingen, mentorprojecten, quota voor stagiairs, specifieke wervingsreserves…
Op die basis kunnen streefdoelen worden ontwikkeld en opgelegd voor de personeelssamenstelling bij openbare diensten en in de privé.
Dat positieve actie een vorm van discriminatie zou zijn, werd al uitvoerig weerlegd bij de discussie over het VN-verdrag inzake de uitbanning van alle vormen van rassendiscriminatie.
Positieve acties werden ook opgenomen in de antidiscriminatieen antiracismewet van 2007.
Hoog tijd er echt werk van te maken!
TWEE.
EEN LAND WAAR RACISME GEEN KANS KRIJGT
Rechtse politici schilderen mensen met een migratieachtergrond af als profiteurs, dommeriken, niet in staat zich aan te passen …
Zij beweren dat Berbers “gesloten gemeenschappen” zouden vormen, dat racisme “relatief” zou zijn, dat racisme als “excuus” voor persoonlijk falen gebruikt wordt enzovoort.
Zij pochen over hoeveel mensen op de vlucht ze hebben teruggestuurd en spreken over mensen die “opgekuist” moeten worden.
Ze sluiten kinderen op in gesloten centra.
Geen wonder dat het racisme in dit politieke klimaat woekert.
Uit internationale studies blijkt dat de discriminatie op de arbeidsmarkt en in het onderwijs in ons land bij de hoogste van Europa is.
Er moet een nationaal actieplan tegen het racisme komen.
Rechtse politici verkondigen dat ze de internationale verdragen inzake de mensenrechten, het vluchtelingenasiel en de strijd tegen het racisme op de helling willen zetten.
Wij komen op voor het respecteren van die verdragen.
Ieders grondrechten moeten gewaarborgd zijn.
De anti-discriminatiewetten (de “Antiracismewet”, de “Antidiscriminatiewet”, en de “Genderwet”) van 2007 zijn de vrucht van de strijd van de arbeidersen burgerbewegingen.
Wij koesteren en beschermen dat resultaat, maar onderzoeken ook hoe het nog verbeterd kan worden om racisme en discriminatie ook effectief terug te dringen.
Vandaar ons voorstel deze wetten te evalueren en ze waar nodig bij te sturen.
Zo is er het racistische gedrag binnen de politiediensten, zowel tegenover de bevolking als tegenover collega’s.
Wij willen een beleid van nultolerantie tegenover discriminatie en racisme van agenten en ondersteunen op die manier de politiemensen die correct hun werk doen.
Etnisch profileren, waarbij de politie mensen op basis van hun huidskleur of etnische achtergrond staande houdt, is discriminatie en dus verboden.
Toch gebeurt het in alle politiekorpsen, zoals een studie uit 2018 van Amnesty International Vlaanderen aantoont.
We nemen daar strenge maatregelen tegen.
Wij garanderen het staatsburgerschap van kinderen die in België geboren zijn of die in België opgegroeid zijn en van alle burgers met de dubbele nationaliteit.
Wij verzetten ons tegen de “Deportatiewet”.
Die bepaalt dat mensen met een andere nationaliteit die hier geboren zijn of in België kwamen wonen voor hun 12 jaar, toch uitgewezen kunnen worden op basis van vage redenen van verstoring van de openbare orde of de nationale veiligheid.
Natuurlijk moeten personen die misdrijven plegen berecht worden.
Maar het kan niet dat wanneer je hier geboren en getogen bent en al heel je leven legaal in België verblijft, je naast strafrechtelijke vervolging ook een verbanning riskeert.
Dat komt neer op een dubbele straf.
Een coalitie van middenveldorganisaties tekende bij het Grondwettelijk Hof beroep aan tegen deze wet.
Wij steunen dat initiatief.
DRIE.
EEN SCHOOL OP MAAT VAN ALLE KINDEREN
Ons onderwijs, zowel het Nederlandstalige als het Franstalige, behoort qua prestaties tot de wereldtop.
Maar op het vlak van sociale gelijkheid bengelen we helemaal achteraan.
Kinderen uit het armste deel van de bevolking of met een migratieachtergrond zijn daar het slachtoffer van.
En één op de vier kinderen met een migratieachtergrond wordt in een kansarm gezin geboren.
Kinderen met een migratieachtergrond zijn zo dubbel het slachtoffer.
In januari 2018 legde het rapport Diversiteitsbarometer Onderwijs van UNIA, het Gelijke Kansencentrum, deze wonde bloot en reikte voorstellen aan om eraan te werken.
Maar onderwijsminister Crevits van CD&V maakte zich boos over het rapport en verkoos niet naar de voorstelling ervan te komen.
De migranten die hier lang geleden kwamen werken, droomden van een toekomst voor hun kinderen.
Twee of drie generaties later is het duidelijk dat ons onderwijssysteem deze droom niet kan waarmaken.
De vroege oriëntering, het “watervalsysteem” en de verschillende onderwijstypes en -vormen bestendigen de sociale en raciale ongelijkheden.
13% van de jongens en 7% van de meisjes van Belgische herkomst behaalt geen diploma middelbaar onderwijs.
Bij jongens van Turkse of Afrikaanse herkomst ligt dat rond 45% en bij meisjes met die herkomst rond 42%.
Om daar komaf mee te maken, willen we de schooluitval planmatig aanpakken.
Leerlingen met een migratieachtergrond zijn oververtegenwoordigd in “minder gewaardeerde” studierichtingen.
Leerlingen die “anders” zijn, lopen school in “andere” scholen.
Slechts 10% van de armste jongeren in Vlaanderen volgt het ASO, tegenover 88% van de kinderen uit de rijkste families.
Het wordt almaar moeilijker om via het onderwijs de sociale ladder te beklimmen, zeker voor kinderen met een migratieachtergrond.
Als die dan ook nog eens uit arme families komen, wordt het quasi onmogelijk.
Daarom is een niet-discriminerend inschrijvingsbeleid zo belangrijk.
We moeten af van de segregatie tussen “witte” en “zwarte” scholen en tussen arme en rijke scholen.
We gaan in het onderwijs voor een actief intercultureel pedagogisch project.
We zien diversiteit als een verrijking, niet als een beperking.
We zorgen in de leerplannen en de lerarenopleiding voor kritische duiding van het koloniale verleden.
Het UNIA-rapport Diversiteitsbarometer Onderwijs geeft twee grote pijnpunten aan: de oriëntering van de leerlingen en de samenstelling van het leerkrachtenkorps.
Het aantal leerkrachten met een migratieachtergrond is heel klein, constateert het rapport.
Een positieve, creatieve en brede aanpak is hier nodig, met een actieplan voor meer kandidaten met een migratieachtergrond in de lerarenopleiding.
VIER.
DE GEMEENSCHAPPEN ACTIEF BETREKKEN
We bestrijden alle vormen van discriminatie.
Met de PVDA willen we het hoofddoekenverbod op school en in de openbare diensten en privébedrijven afschaffen.
Dat verbod vormt een discriminatie bij de tewerkstelling.
De voorstanders ervan schermen met het argument van de neutraliteit.
Maar dat argument geldt ook voor het personeel: we verwachten van overheid en werkgevers respect op te brengen voor ieders persoonlijke overtuiging.
En neutraliteit naar de klant toe is inderdaad geboden: iedere klant heeft het recht op gelijke behandeling.
Maar voor ons moet die neutraliteit afgemeten worden aan daden, aan het uitvoeren van de job.
Wat iemand draagt, doet er toch niet toe?
We verdedigen een actief intercultureel beleid, waar in de publieke ruimte een overlegde plaats is voor verschillende religieuze en geloofsgebonden tradities en feesten.
Daarom betrekken we de verschillende gemeenschappen bij de organisatie van religieuze feesten en tradities.
Via verschillende parlementen werd een verbod op onverdoofd slachten ingesteld zonder de joodse en islamitische gemeenschappen daarbij te betrekken.
Wij zijn tegen dit verbod zonder overleg dat bovendien selectief is: het gaat alleen over schapen.
Het lost ook niets op want men gaat het vlees gewoon in het buitenland kopen.
Het verbod lijkt mee te deinen op de rechtse stroming die de terechte discussie over dierenwelzijn misbruikt om bepaalde etnische minderheden te stigmatiseren.
Wij zijn van oordeel dat de tijdsgeest, de aandacht voor het dierenwelzijn en de technische vooruitgang in de toekomst kunnen leiden tot een consensus over een veralgemening van het verdoofd slachten.
Maar gewoonten, en zeker religieuze gebruiken en tradities, veranderen en aanpassen aan de tijdsgeest en de technische evolutie vereist op de eerste plaats een draagvlak in de betrokken gemeenschappen.
Dat draagvlak creëren vraagt tijd, dialoog en overleg.
Dat bereik je niet met het conflictmodel, dat nu veelal gehanteerd wordt.
We verzetten ons tegen het afnemen van een groot deel van de subsidies van de organisaties die zich inzetten voor de emancipatie van deze bevolkingsgroepen en tegen het fnuiken van deze organisaties.
Om de ontmoeting tussen de culturen, nationaliteiten en etnische groepen te bevorderen, investeren we meer in culturele ontmoetingsplaatsen waar mensen elkaar ontmoeten, zichzelf sterker maken, hun netwerk versterken en dus beter kunnen deelnemen aan de samenleving.
STRIJD MEE TEGEN SEKSISME STEM BESLIST FEMINIST
30.VOLLEDIGE GELIJKHEID TUSSEN VROUWEN EN MANNEN
STANDPUNT
Wij willen een samenleving waarin de archaïsche mentaliteit van patriarchale dominantie verdwijnt en waarin geen plaats meer is voor seksisme en geweld tegen vrouwen.
Wij willen een samenleving waarin vrouwenrechten, bijvoorbeeld de keuze om al dan niet moeder te worden, niet telkens opnieuw in vraag gesteld worden, maar waarin ze definitief verworven rechten zijn.
We zijn van mening dat gelijkheid tussen vrouw en man enkel mogelijk is indien de vrouw financieel onafhankelijk kan zijn van de man.
We eisen vandaag gelijk loon voor gelijk werk en klagen we de seksistische onderdrukking aan.
Gelijkheid tussen vrouw en man is een gelijkheid waarbij mannen zich net zoveel als vrouwen engageren in huishoudelijk werk en in het grootbrengen van de kinderen.
Daarvoor is een niet-discriminerende toegang tot arbeid nodig, zonder verschillen op het vlak van loon of pensioen.
Daarvoor is een collectieve arbeidsduurvermindering nodig waardoor zowel mannen als vrouwen zorgtaken op zich kunnen nemen.
Daarbij moeten beter functionerende overheidsdiensten oplossingen aanreiken zodat iedereen deze zorgtaken gemakkelijker op zich kan nemen.
WAT WIJ WILLEN
EEN.
DE LOONKLOOF WEGWERKEN
•Alle vrouwen en mannen hebben recht op volwaardig, stabiel en fulltime werk.
We pleiten ervoor de werktijd collectief te verminderen.
•We willen de collectieve arbeidsovereenkomst nr. 25 betreffende gelijk loon voor mannelijke en vrouwelijke werknemers effectiever laten toepassen.
•Er is een strikte controle nodig op de collectieve arbeidsovereenkomst nr. 38 betreffende de werving en selectie van werknemers, om discriminatie bij aanwervingen te bestrijden.
•Wij vragen een correcte toepassing van de wet van 22 april 2012 ter bestrijding van de loonkloof tussen mannen en vrouwen, en zo nodig een aanpassing van die wet.
TWEE.
ZORGTAKEN ZIJN GEEN EXCLUSIEVE VROUWENZAAK
•We creëren meer en betaalbare plaatsen in openbare kinderdagverblijven.
We streven naar een opvangcapaciteit van 50 plaatsen per 100 kinderen in het hele land.
•We breiden het vaderschapsverlof uit tot dezelfde duur als het moederschapsverlof (15 weken).
Automatisch en voor 100% betaald door de werkgever.
•We verhogen de toelagen voor ouderschapsverlof.
DRIE.
GEWELD VOORKOMEN EN SLACHTOFFERS VAN GEWELD OPVANGEN
•We verzamelen statistische gegevens over verschillende vormen van geweld tegen vrouwen.
•We zetten in op relationele en seksuele vorming (RSV) op school, vanaf het lager onderwijs.
•We zetten een collectieve arbeidsovereenkomst #MeToo op, die meer preventie op het werk waarborgt.
•We breiden de openingsuren van de telefoonlijnen voor slachtoffers van seksueel geweld uit zodat ze 24/7 bereikbaar zijn.
We verhogen de financiering ervan.
•We bouwen de Zorgcentra na Seksueel Geweld uit van 3 centra naar 10: één in elke provincie.
•We zorgen voor gepaste basisen voortgezette opleiding voor alle professionals die in contact kunnen komen met slachtoffers van seksueel geweld.
•We controleren of klachten van vrouwen die het slachtoffer zijn van geweld, systematisch bij de politie terechtkomen.
We bewaken dat het gerecht er zorgvuldig op toeziet.
VIER.
BESTRIJDING VAN ARMOEDE ONDER VROUWEN.
HULP AAN EENOUDERGEZINNEN
•We gaan voor de individualisering van de sociale rechten.
•We maken de Dienst voor Alimentatievorderingen (DAVO) toegankelijk voor alle rechthebbenden, zonder inkomensplafond.
Zo kunnen ex-partners en kinderen de onderhoudsuitkeringen invorderen.
•We geven vrouwen recht op volledig pensioen na een beroepsloopbaan van 40 jaar.
Dat is een maatregel van positieve discriminatie om de kortere loopbaan van vrouwen te compenseren.
•We trekken de maatregelen van de regering Michel om de inkomensgarantieuitkering (IGU) te verlagen in.
VIJF.
RECHT OP ABORTUS EN CONTRACEPTIE
•We halen abortus uit het Strafwetboek.
•We verlengen de wettelijke termijn (18 tot 20 weken in plaats van 12) en verminderen de bedenktijd (48 uur in plaats van 6 dagen) voor abortus.
•We breiden het aantal abortuscentra uit.
•We maken doorverwijzen (naar andere dokters of instellingen) verplicht voor dokters en ziekenhuizen die geen abortus willen plegen.
•We verruimen gratis contraceptie; voor de pil voor vrouwen boven de 21 bijvoorbeeld.
VISIE
EEN.
DE LOONKLOOF WEGWERKEN
De plaats van de vrouwen op de arbeidsmarkt en in de samenleving is altijd al gebonden geweest aan de wisselende behoeften van de economie Sedert de jaren 1960-1970 gingen vrouwen stelselmatig meer plaats veroveren op de arbeidsmarkt.
Daar speelde ook de strijdbare vrouwenbeweging van toen een rol in.
Toegang hebben tot werk is een van de grote stappen vooruit in de emancipatie van vrouwen.
Heb je werk, dan kan je economisch zelfstandig zijn en kan je voluit aan het maatschappelijk leven deelnemen.
Maar het kapitalisme heeft van het groeiende “arbeidsleger” ook gebruikgemaakt om druk uit te oefenen op de lonen.
De explosie van de werkloosheid sinds de crisis van 1973 was daarvoor een gunstige context.
Meer vrouwen op de arbeidsmarkt liep parallel met lagere lonen voor iedereen.
Niet tevreden met je arbeidsvoorwaarden?
Dan vindt je baas wel iemand anders voor wie het wel volstaat.
Het aantal jobs is immers kleiner dan de vraag ernaar.
De rekening is vlug gemaakt.
De voorkeur zal gaan naar de goedkoopste en meest flexibele arbeidskrachten.
Het is een realiteit die zowel mannelijke als vrouwelijke werknemers treft.
In die context zijn vrouwen eerder het slachtoffer van discriminatie omdat zij meer deeltijds werken of meer een baan hebben met precaire arbeidsvoorwaarden.
Er zijn wetten gestemd om werkgevers te sanctioneren die in hun sector geen gelijk loon voor gelijk werk betalen, maar die wetten volstaan niet om mannen en vrouwen op economisch vlak gelijk te schakelen.
De loonkloof tussen mannen en vrouwen in België bedraagt nog altijd 20%.
Tellen we extralegale voordelen zoals bedrijfswagens mee, dan is de kloof nog een pak groter.
Vrouwen werken in sectoren waar bedrijfswagens, winstpremies en aanvullende pensioenen niet tot het standaard loonpakket behoren.
Zowat 45% van de vrouwen werkt deeltijds tegenover 11% van de mannen.
Anders dan wat algemeen gedacht wordt, is dat niet omdat ze dat per se willen of ervoor kiezen.
Het gaat heel vaak niet om een keuze, maar om noodzaak.
Er zijn niet genoeg voltijdse jobs, vooral in de “vrouwelijke” sectoren zoals de distributie of de schoonmaak.
Maar er zijn ook niet genoeg kinderdagverblijven.
Dat zorgt er, samen met gezinsverplichtingen,voor dat deeltijds werken dikwijls de enige mogelijkheid is om gezin en arbeid te combineren.
De regering van N-VA, CD&V, Open Vld en MR heeft de ongelijkheid tussen mannen en vrouwen nog vergroot.
Drie vierde van de “jobs, jobs, jobs” zijn deeltijdse of uitzendbaantjes.
De wet-Peeters over “werkbaar en wendbaar werk” maakt het cynisch genoeg net moeilijker om werk en gezin met elkaar te verzoenen.
Vooral eenoudergezinnen, meestal met alleenstaande moeders, zijn er het slachtoffer van.
De collectieve vermindering van de werktijd is een hefboom om de loonkloof tussen mannen en vrouwen te verkleinen.
Met behulp van een kortere werktijd met loonbehoud, het nieuwe voltijds, kunnen we tegelijk voltijdse banen creëren
en ruimte scheppen voor vrije tijd, gezin, engagement in verenigingen enzovoort.
Met een nieuw, korter voltijds voor vrouwen en voor mannen werken we de inkomensverschillen weg en verbeteren we de verdeling van de taken voor het gezin.
Wij willen een betere toepassing van de collectieve arbeidsovereenkomst nr. 25 en van de wet van 22 april 2012 die een oplossing willen bieden voor de inkomensverschillen tussen mannen en vrouwen.
We willen de sociale dialoog en actie daarover op interprofessioneel, sectoraal en ondernemingsniveau stimuleren.
TWEE.
ZORGTAKEN ZIJN GEEN EXCLUSIEVE VROUWENZAAK
Om de taken in het gezin beter te verdelen, willen wij openbare en kwalitatieve diensten uitwerken die de lasten van gezinnen en vrouwen verlichten.
De overheid stoot de verantwoordelijkheid voor crèches af.
Wij willen dat zij integendeel meer betaalbare en kwalitatieve plaatsen in kinderdagverblijven creëert.
We streven naar een opvangcapaciteit in het hele land van 50 plaatsen per 100 kinderen.
Op dit ogenblik heeft Vlaanderen een opvangcapaciteit van 40%, Brussel 29% en Wallonië 35%.
Omdat de overheid veel te weinig in kinderdagverblijven investeert, is er plaatstekort.
Dat opent de poort voor publiek-private partnerschappen en voor de privatisering van de sector.
Multinationals zien er een lucratieve markt in, op de kosten van de gezinnen natuurlijk.
Eén kindje drie dagen in de week in de opvang kost in Nederland gemiddeld 702 euro per maand.
De meeste crèches zijn er daar commerciële bedrijven.
Geen wonder dat driekwart van de Nederlandse vrouwen parttime werkt.
De PVDA heeft aangeklaagd dat de stad Antwerpen van burgemeester De Wever in 2016 het licht op groen zette voor de Franse multinational Babilou om de kinderopvang te gaan beheren.
Wij willen vaderschapsverlof uitbreiden tot 15 weken om de zorgtaken voor de kinderen vanaf de geboorte beter te verdelen en om vaders toe te laten een band met hun kinderen op te bouwen.
Automatisch en voor 100% betaald door de werkgever.
Wij voeren ook actie tegen werkgevers die jonge vaders onder druk zouden zetten af te zien van dat vaderschapsverlof.
Op die manier is de discriminatie die samenhangt met moederschap, op het vlak van carrière weggewerkt.
Dat de prijzen van de vooren naschoolse opvang stijgen, belemmert vrouwen aan het werk te gaan.
We verlagen de kosten van de schoolse opvang geleidelijk naar nul.
DRIE.
GEWELD VOORKOMEN EN SLACHTOFFERS VAN GEWELD OPVANGEN
Er blijven nog veel hardnekkige stereotypes uit de reactionaire patriarchale ideologie.
Die ideologie houdt vast aan haar suprematie over vrouwen.
Het kapitalisme heeft deze eeuwenoude ideeën overgeërfd, maakt er maar al te graag misbruik van en geeft ze door om te kunnen blijven beschikken over arbeidskrachten die het dan gemakkelijk kan uitbuiten.
Seksisme is alomtegenwoordig, het is structureel van aard.
Grappen of seksistische reclame zijn overal schering en inslag.
Het vrouwelijk lichaam wordt gepresenteerd als een (koop)waar die veel “onderhoud” nodig heeft.
L’Oréal, een van de allergrootste multinationals ter wereld, surft in op deze gecreëerde behoefte.
Het hele gedoe beïnvloedt onze visie op vrouwen en duwt hen in hun zeventien rollen in één dag die we in één woord kunnen samenvatten: “ploetermoeder”.
De rol van poetsvrouw, de rol van kok, van chauffeur, de rol als consument die de markt van de “schoonheidsproducten” doet draaien …
Maar vrouwen spelen in die rollen altijd de tweede viool.
Dat heeft een impact op het gedrag van vrouwen zelf.
Dikwijls zijn zij minder zelfverzekerd, aarzelen ze om het woord te nemen en hun mening te geven.
Ze stellen zich minder vaak kandidaat voor een baan met grote verantwoordelijkheid.
Door het structurele seksisme zijn vrouwen ook minder gewapend om het geweld, dat zij ondergaan, het hoofd te bieden.
Het lijkt een uitzichtloze cirkel.
De #MeToo-beweging heeft blootgelegd hoe diep de problemen van geweld, brutaliteit en seksisme geworteld zitten in alle milieus.
Deze problemen gaan hand in hand met dominantie.
Werkgevers of diensthoofden die hun vrouwelijke werknemers lastigvallen en misbruiken, seksueel overschrijdend gedrag van regisseurs, van sporttrainers, van professoren, van politieagenten …
Huiselijk geweld bevindt zich in ons land nog altijd heel erg in de taboesfeer.
Onder meer de wankele economische situatie van vrouwen zorgt ervoor dat zij soms bij een gewelddadige partner blijven wonen in plaats van bescherming te zoeken.
Er is meer aan de hand dan die ene klap.
Het heeft alles te maken met dominantie.
Omdat het een structureel probleem is, moet de oplossing breed zijn.
Te beginnen met preventie, de eerste stap om tot een mentaliteitswijziging te komen.
Maar voor die preventie voorziet het beleid quasi niets, zo goed als geen budget.
En zelfs daarin schiet het beleid tekort.
Vrouwenverenigingen hebben aangeklaagd dat de regering-Michel op dit vlak niets heeft gedaan.
België heeft de Overeenkomst van Istanbul geratificeerd.
Daarmee verbindt het zich een reeks maatregelen te nemen om geweld tegen vrouwen te voorkomen.
Maar slechts een fractie van de maatregelen uit de overeenkomst is in België omgezet.
Deze preventie start al bij kinderen.
Daarom zetten we bij voorrang in op relationele en seksuele vorming (RSV) op school.
RSV is een “label” dat nog een “vaste waarde” moet worden.
RSV is opgenomen in de eindtermen.
Toch is niet nader bepaald hoeveel uur eraan besteed wordt, wat de inhoud ervan is of om de hoeveel tijd het programma herhaald wordt.
Wij willen seksuele preventie, maar ook lessen over de manier waarop relaties tussen vrouwen en mannen respectvol en in wederzijds vertrouwen kunnen groeien.
De lessen moeten bijbrengen dat vrouwen en mannen gelijk zijn.
Professionals geven de RSV-lessen.
Tegelijk moet RSV ook deel uitmaken van de algemene lerarenopleiding.
Inzicht in de doelstellingen en de kwaliteitscriteria van RSV helpt toekomstige leraren om te gaan met de stereotypen die in de school leven en verspreid worden.
Wij willen een collectieve arbeidsovereenkomst #MeToo (cao #MeToo) voor meer preventie op het werk.
Deze cao gaat de strijd aan tegen het geweld op vrouwen.
Ze dient garant te staan voor het voeren en herhalen van informatiecampagnes, voor een duidelijke gedragscode met sancties bij het niet naleven ervan, voor specifieke informatie voor getuigen en voor de rol van de vakbondsvertegenwoordiging in deze preventie.
Slachtoffers van geweld hebben recht op kwaliteitshulp.
De regering besliste drie Zorgcentra na Seksueel Geweld op te richten waar slachtoffers terechtkunnen voor medische en psychologische hulp, forensisch onderzoek, het neerleggen van een klacht en follow-up.
Een goed initiatief, maar drie centra voor België is onvoldoende.
De drie centra kennen dan ook een veel grotere toevloed dan verwacht.
Elke provincie heeft zo’n centrum nodig.
De meeste vrouwen die het slachtoffer zijn van geweld, geven dat niet aan bij de politie.
Dikwijls aarzelen zij uit vrees niet au sérieux genomen te worden en omdat ze weten dat maar weinig klachten tot een effectieve veroordeling leiden.
Regelmatig worden klachten geweigerd omdat politieagenten geen goede opleiding gekregen hebben over geweld tegen vrouwen.
Wij willen een specifieke opleiding voor het personeel van het slachtofferonthaal.
Het huiselijk geweld blijft verontrustend hoog.
Het moet voor de politie een prioriteit zijn.
In 2017 stierven in België 38 vrouwen als gevolg van geweld.
Schattingen over verkrachtingen gaan tot 100 per dag.
Bij 90% van de verkrachtingen leggen de slachtoffers geen klacht neer.
VIER.
BESTRIJDING VAN ARMOEDE ONDER VROUWEN.
HULP AAN EENOUDERGEZINNEN
De vrouwen zijn de grootste slachtoffers van het besparingsbeleid: in de pensioenen, de zorg, de openbare diensten, de precaire jobs, het onderwijs …
In de jaren 1990 schakelde de rooms-rode regering-Dehaene de wettelijke pensioenleeftijd voor vrouwen gelijk met die van de mannen en verhoogde ze van 60 naar 65, met het excuus van de gelijkheid van behandeling tussen vrouwen en mannen.
Tot gelijkheid komen in een ongelijke maatschappij wil niet zeggen dat men iedereen hetzelfde moet geven, maar wel dat al wie ongelijk behandeld wordt, recht heeft op positieve discriminatie.
Vrouwen halen zo goed als nooit een volledige loopbaan, waar de regering de arbitraire standaard van 45 gewerkte jaren voor blijft hanteren.
Gevolg: vrouwen verdienen minder tijdens hun loopbaan én krijgen daarna ook nog eens minder pensioen wegens een “onvolledige” loopbaan.
Zij moeten daar een compensatie voor krijgen.
Daarom willen wij dat vrouwen het recht hebben op een volledig pensioen na een beroepsloopbaan van 40 jaar.
Wij ijveren ervoor dat de sociale rechten stelselmatig geïndividualiseerd worden.
Het statuut van samenwonende en de ermee gepaard gaande lagere uitkeringen maken vrouwen afhankelijk van hun partner en duwen hen ook in de armoede.
Dat model van afhankelijkheid is niet meer van deze tijd;
de berekening van de uitkeringen mag niet afhangen van de manier waarop men leeft.
Iedereen die bijdragen betaalt, heeft dezelfde rechten.
Om te vermijden dat bepaalde groepen daar in een eerste fase nadeel van ondervinden –de overgangsfase van het oude gezinspatroon naar de nieuwe samenlevingsvormen duurt immers nog voort – zoeken we voor die groepen naar tijdelijke tussenoplossingen.
Wij willen de maatregelen terugdraaien die de inkomensgarantieuitkering (IGU) hebben verlaagd.
Wie aan de slag gaat in een deeltijdse baan, kan onder bepaalde voorwaarden bovenop het deeltijdse nettoloon een extra uitkering krijgen: de IGU.
Door die IGU-uitkering is het totale inkomen, dus het nettoloon plus de extra uitkering, minstens even hoog als de werkloosheidsuitkering voordat zij of hij weer aan het werk ging.
De voorbije regeringen zijn aan de IGU gaan knagen.
65% van wie ervan geschorst wordt, zijn vrouwen.
Wij maken die afbraakmaatregelen ongedaan.
Wij willen de toegang tot de Dienst voor Alimentatievorderingen (DAVO) vereenvoudigen en veralgemenen voor iedereen die er recht op heeft, zonder plafond wat het inkomen betreft.
Dan kunnen ex-partners en kinderen de onderhoudsuitkeringen invorderen.
VIJF.
RECHT OP ABORTUS EN CONTRACEPTIE
In onze samenleving in crisis steken reactionaire ideeën weer de kop op.
Het recht op abortus staat in verschillende Europese landen onder druk.
Ook bij ons is abortus nog altijd niet uit het Strafwetboek gehaald.
Wij willen het recht van vrouwen garanderen om ervoor te kiezen al dan niet moeder te worden en zelf te beschikken over hun lichaam.
Abortus uit het strafwetboek halen, abortus niet meer als misdrijf beschouwen, is een vereiste voor het recht van vrouwen om vrij en zelfstandig te zijn.
Onder druk van de vrouwenbeweging heeft de regering-Michel een schijn-wetsvoorstel ingediend.
Dat voorstel geeft wel de indruk abortus uit het Strafwetboek te halen, maar doet dat niet.
Het behoudt de strafrechtelijke sancties.
Ze zijn gewoon in een ander hoofdstuk terechtgekomen.
Het voorstel behoudt ook de termijn om abortus te mogen plegen en de bedenktijd van 6 dagen.
Jaarlijks reizen 800 vrouwen naar Nederland voor abortus omdat deze termijn te kort is.
En alleen wie er de middelen toe heeft, kan zich dat veroorloven.
De PVDA heeft deelgenomen aan de manifestaties om van abortus een echt recht te maken en om de termijn te verlengen tot 18 of 20 weken en om de bedenktijd in te korten tot 48 uur.
Met een aanval op de centra voor gezinsplanning heeft de liberale minister Maggie De Block geprobeerd de toegang tot de morningafterpil te beperken.
In de Kamer heeft Marco Van Hees van de PVDA het verstrekken door deze centra van de morning-afterpil verdedigd omdat het in die medische omkadering veilig, in alle vertrouwelijkheid en toegankelijk kan.
(Daar is de pil gratis, terwijl je er in een apotheek voor moet betalen.)
Wij willen garanties voor deze centra voor gezinsplanning zodat ze hun opdracht van opleiding en vorming over contraceptie en abortus kunnen vervullen.
Wij willen hun aantal ook verhogen.
We vergemakkelijken de toegang tot contraceptie door ze gratis te verstrekken, ongeacht de vorm ervan en ongeacht de leeftijd.
KOM OP VOOR DE HELE REGENBOOG
31.EEN REGENBOOGMAATSCHAPPIJ ZONDER DISCRIMINATIE VAN LGBT+’ERS
STANDPUNT
Waar mensen ook vandaan komen, welke huidskleur, genderidentiteit of seksuele oriëntatie ze ook hebben, iedereen heeft recht op vrije zelfontplooiing.
Niemand mag het slachtoffer zijn van discriminatie of geweld.
Ieder moet gelijke kansen en rechten krijgen.
Dat is voor ons wezenlijk.
Daar gaan we voor.
Al decennia strijden LGBT+’ers (lesbiennes, homoseksuelen, biseksuelen, transgenders, interseksuelen) voor gelijke rechten.
Wettelijk is daardoor al flinke vooruitgang geboekt.
Maar discriminatie komt nog steeds voor in allerlei vormen.
En de afgedwongen rechten staan dan wel op papier, ze zijn nog lang niet vanzelfsprekend in het leven van veel LGBT+’ers en in de hoofden van de mensen.
Daarom zetten we de campagnes om de problemen aan te kaarten onverdroten voort.
WAT WIJ WILLEN
EEN.
EEN GEWELDLOZE MAATSCHAPPIJ ZONDER DISCRIMINATIE
•We stellen een coherent federaal actieplan op, dat elke vorm van discriminatie (racisme, seksisme, homofobie, discriminatie op grond van sociale afkomst, een handicap, taal, godsdienstige of politieke overtuiging, leeftijd enzovoort) bestrijdt.
•We gaan op de arbeidsen woningmarkt actief testen of er gediscrimineerd wordt.
Stellen we discriminatie vast, dan sanctioneren we.
•We roepen het geweld op straat, aanrandingen en pesterijen een halt toe.
Om vormen van haat zoals die tegen holebi’s en transpersonen te stoppen, zetten we in op preventie en sensibilisatie.
Maar de daders van haatmisdrijven bestraffen we, uiteraard, ook.
•We helpen de slachtoffers van gewelddaden, pesterijen en discriminatie.
We geven hen een waardige opvang, bieden psychologische hulp en maken het eenvoudiger een klacht neer te leggen.
TWEE.
EEN STERK MIDDENVELD
•We vergroten de structurele ondersteuning van het middenveld.
Want om in de diepte te werken zijn langetermijninitiatieven nodig.
•We stimuleren een maximale samenwerking tussen verenigingen, koepels en overheden in plaats van hen met elkaar te laten concurreren voor beperkte ondersteuning.
•We luisteren met respect naar de mening van de deskundigen op het terrein en naar de gespecialiseerde verenigingen.
Zij weten waarover ze spreken;
zij zijn de belangrijkste gesprekspartners van de overheid.
DRIE.
DE INSTELLINGEN EN DIENSTEN VAN DE OVERHEID GEVEN HET VOORBEELD
•We beëindigen institutionele discriminaties van LGBT+’ers rond identiteitspapieren, wijziging van de burgerlijke staat, verandering van voornaam, ouderschapsrechten, regels voor bloeddonoren en adoptie.
•We geven het personeel van de overheidsdiensten (inclusief de politie) vorming zodat het LGBT+’ers met respect kan opvangen zonder vooroordelen en met kennis van de laatste wettelijke bepalingen.
•We maken werk van een inclusieve communicatie die de diversiteit van de bevolking weerspiegelt.
Ze richt zich tot iedereen en gebruikt geen stereotypes.
•We zorgen ervoor dat elke grote stad een opvangplek kan bieden voor jonge LGBT+’ers die thuis aan de deur worden gezet.
Deze jongeren hebben sociale, psychologische en schoolse hulp nodig, en bemiddeling met hun familie.
•We willen LGBT+-asielaanvragers met respect en in een rustige omgeving opvangen.
We onderzoeken hun aanvraag eerlijk en humaan, zonder stereotypes en zonder vooroordelen.
VIER.
DE SCHOOL SENSIBILISEERT AAN DE BRON
•We zetten een ambitieus plan op tegen pestgedrag en pakken de hoge suïcidecijfers van jonge LGBT+’ers aan.
•We laten kinderen en jongeren workshops over LGBT+ volgen die zijn aangepast aan hun leeftijd.
We zetten in op relationele en seksuele vorming op school.
•We maken de lessen inclusief zodat ze de diverse realiteit weergeven en geen stereotypes versterken.
•We stimuleren de oprichting van leerlingenorganisaties, naar het voorbeeld van de Gay-Straight Alliances, waar jongeren zich engageren voor diversiteit en solidariteit, tegen homofobie en andere vormen van discriminatie.
VIJF.
HOOGSTAANDE GEZONDHEIDSZORG
•We waarborgen een kwaliteitsvolle gezondheidszorg en voorzien in een volledige terugbetaling van eventuele chirurgische ingrepen bij transpersonen.
Er moet een eind komen aan het psychiatriseren van transgenders.
•We geven een nieuwe impuls aan de bestrijding van HIV.
Daarvoor maken we sneltesten en preventieve geneesmiddelen toegankelijk en gratis.
•Centra voor gezinsplanning en wijkgezondheidscentra krijgen een voortrekkersrol in de gezondheidspreventie van LGBT+’ers.
•We stoppen de operaties van interseksuele baby’s en kinderen.
Voor zo’n operatie moeten jongeren oud genoeg geworden zijn om in staat te zijn er al dan niet mee in te stemmen.
Ze dienen de tijd te krijgen om uit te zoeken wat hun genderidentiteit is.
•We zorgen ervoor dat rusten verzorgingstehuizen toegankelijk zijn voor een LGBT+-publiek en vormen het personeel in de thematiek.
Het is onaanvaardbaar dat LGBT+’ers zich op hun oude dag verplicht voelen weer “in de kast te kruipen”.
VISIE
EEN.
EEN GEWELDLOZE MAATSCHAPPIJ ZONDER DISCRIMINATIE
We verschillen allemaal van elkaar.
Soms komen delen van onze identiteit niet overeen met wat de maatschappij waardeert en aanvaardt.
Dat is zeker voor LGBT+’ers het geval.
Hun identiteit past bijvoorbeeld niet in het binaire schema man-vrouw dat de maatschappij hen van bij de geboorte opdringt.
Of hun seksuele oriëntatie rijmt niet met de strikt gescheiden heteroseksualiteit die de maatschappij van hen verwacht.
LGBT+ zijn is geen kwestie van “vrije keuze”.
Het is een kwestie van zich in harmonie voelen met zichzelf en de anderen.
Voor ons zijn vrijheid en gelijkheid van personen van fundamenteel belang.
Maar de maatschappij heeft de neiging om mensen die ze beschouwt als “anders dan de norm”, uit te sluiten.
Onder meer op de arbeidsmarkt en de woningmarkt openbaart zich hoe diep deze afwijzing van het “vreemde” geworteld is.
In een samenleving met onvoldoende fatsoenlijke banen en woningen versterkt de concurrentie tussen mensen het effect van allerlei discriminaties: afgewezen groepen zullen nog meer uitgesloten en bedreigd worden.
Om discriminatie grondig aan te pakken moeten er voor iedereen fatsoenlijke leefomstandigheden zijn.
Het is aan de gemeenschap de materiële tekorten aan te pakken en ze weg te werken.
Maar in het rijk van “alles voor de privémarkt” kan dat niet.
Want daar draait het om de winst en die voedt zich juist door concurrentie en tekort.
We hebben een totaal andere kijk op de maatschappij nodig, zodat de behoeften van de mensen eerst komen, niet de winst.
De regering-Michel heeft de strijd tegen discriminatie tegengewerkt door ze te fragmenteren en mensen tegen elkaar op te zetten.
Staatssecretaris voor Gelijke Kansen Zuhal Demir van de N-VA kwam wel met een plan tegen homofobie maar niet met een plan tegen racisme.
Rechts springt op de bres om ogenschijnlijk de eisen van de LGBT+-beweging te verdedigen terwijl het tegelijk zegt dat er geen racisme is.
Op hetzelfde moment wijst het migranten aan als verantwoordelijk voor geweld tegen LGBT+’ers.
Dat heet “homonationalisme”, een strategie van fragmenteren, van verdeel en heers.
Voor ons is het essentieel dat er een coherent plan komt om elke discriminatie te bestrijden, zonder de minderheden tegen elkaar op te zetten.
De hele samenleving heeft er baat bij dat ze zich bevrijdt van elke vorm van discriminatie: racisme, seksisme, homofobie, discriminatie op grond van sociale afkomst, een handicap, taal, godsdienstige of politieke overtuiging, leeftijd enzovoort.
Op die manier verstevigt ze de sociale cohesie.
En verenigd staat de samenleving steviger in haar schoenen om de gemeenschappelijke rechten beter te verdedigen.
Om discriminatie in al haar vormen te stoppen, moet ze telkens bestraft kunnen worden.
Er is een antidiscriminatiewetgeving, maar als de overheid discriminatie niet actief opspoort en sanctioneert, blijven deze wetten dode letter.
De overheid mag niet werkeloos afwachten tot slachtoffers bewijzen aanbrengen.
Ze moet zelf de eerste stappen zetten.
Ze moet zelf antidiscriminatietesten doorvoeren.
Tegelijkertijd moeten we blijven sensibiliseren, met grote campagnes in de openbare ruimte, te beginnen in de scholen.
Want het is onaanvaardbaar dat in een samenleving die op de rechten van de mens gebaseerd is, nog zoveel LGBT+’ers het slachtoffer zijn van beledigingen op straat, van pestgedrag op het werk, van fysieke agressie en haatmisdrijven.
De cijfers over zelfmoord en zelfmoordpogingen, vooral bij jongeren en transpersonen, zijn schreeuwend.
De cijfers over fysieke agressie in de publieke ruimte gaan omhoog.
Toch zetten slechts weinigen door om effectief klacht neer te leggen: omdat de procedures zo ingewikkeld zijn, omdat men hen met een schaamtegevoel opzadelt.
Het is een collectieve verantwoordelijkheid van de samenleving om slachtoffers te helpen en te steunen en ervoor te zorgen dat zij gemakkelijker klacht kunnen neerleggen.
We dienen daders ook te sanctioneren, liefst met leerof herstelstraffen.
TWEE.
EEN STERK MIDDENVELD
In België geniet de bevolking van heel wat rechten.
Die zijn het resultaat van de strijd van sociale bewegingen, minderheidsgroepen en onderdrukte of uitgebuite groepen.
De bewegingen en verenigingen zijn als een ruggengraat voor de democratische levenskracht van onze samenleving.
De LGBT+-bewegingen maken daar deel van uit.
Zij zijn erin geslaagd het LGBT+-thema uit de criminele sfeer te halen: LGBT+’ers worden niet meer gedwongen psychiatrisch behandeld;
ze krijgen geen doodstraf meer.
Dankzij hun strijd is er een grote stap gezet richting gelijke behandeling.
Wij willen het middenveld structureel ondersteunen en herfinancieren.
Want we hebben langetermijninitiatieven nodig om in de diepte te kunnen werken.
Het moet stoppen om in naam van besparingen alles te herleiden tot kleine pakketten van tijdelijke projectsubsidies.
Dat is kortzichtig en dient ervoor dat enkel projecten die passen in het kraam van de politieke wereld, kunnen worden uitgevoerd.
Dit is nadelig voor diepgaand werk op de lange termijn en beknot de vrijheid van de experten op het terrein om hun werk te kunnen doen.
In tegenstelling tot concurrentie streven we naar een maximale samenwerking tussen verenigingen, koepels en overheden.
Maar bij de LGBT+-verenigingen zijn niet alle actoren even goed vertegenwoordigd.
We moeten ervoor zorgen dat verenigingen die de meest kwetsbare mensen vertegenwoordigen, een belangrijke plaats krijgen.
Dat geldt ook voor organisaties die gelijktijdig aan verschillende vormen van discriminatie werken.
Want in de realiteit stapelen allerlei vormen van racisme, seksisme, homofobie en discriminatie op grond van socio-economische redenen of handicaps zich op en dat vergroot hun effecten op de betrokken groepen.
DRIE.
DE INSTELLINGEN EN DIENSTEN VAN DE OVERHEID GEVEN HET VOORBEELD
Administraties en openbare diensten hebben een voorbeeldrol te spelen om LGBT+’ers met respect te behandelen.
Van ons land verwachten wij dat het op dit vlak in de voorhoede staat.
We beëindigen institutionele discriminaties van LGBT+’ers rond identiteitspapieren, wijziging van de burgerlijke staat, verandering van voornaam, ouderschapsrechten, regels voor bloeddonoren en procedures bij adoptie.
Door recente wetswijzigingen kunnen transgenders hun identiteitsgegevens veranderen (geslacht, voornaam), zij het slechts éénmalig.
We pleiten ervoor om deze beperking te laten vallen.
Bovendien heeft, om misverstanden, onhandige vragen en administratieve rompslomp te vermijden, het administratief personeel opleiding nodig over de nieuwe wetgeving.
In het algemeen geldt dat alle personeel, dat in contact staat met het publiek, meer over de thematiek gesensibiliseerd moet worden.
Al te dikwijls worden LGBT+’ers geconfronteerd met gênante, indiscrete of stigmatiserende vragen: bij het erkennen van het kind van een vrouwelijk koppel, bij de procedure die een transgender moet doorlopen, bij een klacht tegen homofobe agressie …
De opleiding van politiepersoneel verdient bijzondere aandacht.
Vaak is er sprake van tactloze of indiscrete behandeling van slachtoffers, van ongepaste vragen, van onderschatting van de bezwarende omstandigheden van de agressie en zelfs van het in vraag stellen van die agressie.
Door de keuze van woord en beeld, met tact en inclusieve communicatie, voorkomen we het uitsluiten van burgers en bestrijden we stereotypes.
Een openbare dienst richt zich tot iedereen, ongeacht huidskleur, geslacht, seksuele geaardheid of beroep.
Wij lichten alle administratieve procedures door om ervoor te zorgen dat alle formaliteiten, officiële brieven, folders, aanwervingsprocedures, informatiecampagnes enzovoort volledig inclusief zijn en de diversiteit van de bevolking tot haar recht laten komen.
Jonge LGBT+’ers worden nog vaak door hun familie aan de deur gezet.
Dit maakt hen sociaal en psychologisch heel kwetsbaar.
Ze hebben in die omstandigheden opvang en sociale begeleiding nodig, en een efficiënte bemiddeling met thuis.
Ook moet iemand hen steunen in hun schoolcarrière.
We zorgen ervoor dat elke grote stad een opvangplek kan bieden voor jonge LGBT+’ers.
Zo nodig dient het OCMW te helpen.
Asielzoekers zijn vaak hun land ontvlucht als slachtoffer van vervolging omwille van hun seksuele geaardheid of hun genderidentiteit.
Zij dienen opvang te krijgen in degelijke, kleinschalige structuren met gesensibiliseerd personeel dat ontvankelijk is voor de situatie.
Daar kan hun aanvraag eerlijk en humaan, zonder stereotypes en zonder vooroordelen onderzocht worden.
VIER.
DE SCHOOL SENSIBILISEERT AAN DE BRON
Scholen hebben een sleutelrol om naar een mentaliteit met meer aanvaarding te gaan en om intolerantie te bevechten.
Maar de aanpak van racisme en seksisme en van holebifobie en transfobie is nu nog ondermaats.
Homofobe beledigingen zijn onder jongeren heel gewoon.
Kinderen en pubers die “buiten de lijntjes kleuren” worden hard gepest.
Het risico op een zelfmoordpoging is bij een jonge LGBT+’er 2 tot 7 keer zo groot als bij andere jongeren.
Een vijfde van de jonge LGBT+’ers heeft al een zelfmoordpoging ondernomen.
Elke school moet vanaf het begin van het lager onderwijs tot aan het einde van het secundair op aangepaste wijze discriminatie ter sprake brengen, meer bepaald de discriminatie van LGBT+’ers, op een manier die aangepast is aan de leeftijd van de kinderen.
We zetten in op inclusieve relationele en seksuele vorming op school.
Deze vorming staat ook regelmatig stil bij de diverse gender en seksuele identiteit.
Ze beperkt zich niet tot contraceptie en voortplanting maar licht ook seksuele beleving toe.
Voor deze programma’s doen we een beroep op mensen uit het terrein.
Deze vorming heeft ook meer uniformiteit nodig dan nu het geval is.
Het komt erop aan een open klimaat te scheppen van respect en luisterbereidheid, waarin de vragen van jongeren zonder taboes aan bod kunnen komen.
Breder bekeken willen we dat alle handboeken, teksten, opgaven voor vraagstukken en voorbeelden van praktische situaties inclusief zijn en de diversiteit van onze maatschappij weerspiegelen.
Ook de lessen biologie moeten rekening houden met deze realiteit.
Want van de wezens in de natuur ontwikkelt een niet te verwaarlozen percentage – er zijn schattingen dat tot zo’n 2% van de bevolking interseksueel is – niet alle biologische kenmerken die over het algemeen als “mannelijk” of “vrouwelijk” worden aanzien.
Deze variatie in de natuur dient belicht te worden.
We stimuleren de oprichting van leerlingenorganisaties in scholen waar jongeren zich engageren voor diversiteit en solidariteit en voor thema’s als LGBT+.
In Vlaanderen en Nederland lopen experimenten met deze leerlingenorganisaties, naar het voorbeeld van de gay-straight alliances in de Verenigde Staten.
Jongeren gaan er samen de strijd aan met allerlei discriminaties en werken zo aan een klimaat van aanvaarding en diversiteit.
Ze ontwikkelen er de zin voor collectief engagement en verantwoordelijkheid, bouwend aan een deel van de democratie van de toekomst.
VIJF.
HOOGSTAANDE GEZONDHEIDSZORG
Het LGBT+-publiek en meer bepaald homoseksuele mannen zijn de grootste slachtoffers van hiv.
Al kunnen behandelingen de effecten van de ziekte binnen de perken houden, toch blijft hiv ongeneeslijk en dodelijk.
In het eerste decennium van de hiv-epidemie heeft de LGBT+-beweging moeten strijden tegen het stigma.
Ze heeft de overheid moeten aanzetten maatregelen te nemen en te voorzien in betaalbare behandelingen.
Het was een gevecht tegen de farmaceutische industrie en de overheid met als inzet: planmatig aids bestrijden.
Daar kwam een strategie van preventie en zorgverlening uit.
Maar deze botst tegen haar grenzen: de epidemie wordt niet verder teruggedrongen.
Toch zijn er weer nieuwe middelen.
PrEP, een preventieve behandeling, is er daar één van.
Er zijn nu ook snelle screenings.
Maar die zijn nog te weinig verspreid en worden ook niet terugbetaald, ofschoon je er hiv snel mee kunt opsporen.
Dat is van belang want veel besmettingen zijn te wijten aan het feit dat de drager van het virus niet weet dat hij drager is.
In België hebben we elf erkende multidisciplinaire aidsreferentiecentra (ARC’s).
Die geven informatie, advies, ondersteuning en begeleiding over hiv en seksueel overdraagbare aandoeningen.
Maar niet in alle ARC’s kan je ook terecht voor medische begeleiding van PrEP.
Dat willen wij rechttrekken.
We hebben in het hele land centra nodig die deze tests en screenings kunnen uitvoeren, informatie kunnen verstrekken en de mensen die een PrEP-behandeling willen starten, kunnen begeleiden.
We zien die rol ook weggelegd voor centra voor gezinsplanning en wijkgezondheidscentra.
Tegelijk willen we de hiv-preventiecampagnes intensiever voeren.
Veel gezondheidszorg voor transgenders of interseksuelen wordt nog niet volledig terugbetaald.
We willen die terugbetaling gewaarborgd zien.
We willen ook een einde maken aan het psychiatriseren van transpersonen en aan de operaties op interseksuele baby’s en kinderen.
Jongeren moeten oud genoeg geworden zijn om in staat te zijn er al dan niet mee in te stemmen.
Ze hebben voldoende tijd nodig om uit te zoeken wat hun genderidentiteit is.
Ook voor oudere LGBT+-personen is aandacht vereist.
Vaak zijn de voorzieningen waar zij mee in contact komen nog lang niet mee met de tijd.
We zorgen ervoor dat rusten verzorgingstehuizen toegankelijk zijn voor een LGBT+-publiek en vormen het personeel in de thematiek.
Het is onaanvaardbaar dat LGBT+’ers zich op hun oude dag verplicht voelen weer “in de kast te kruipen”.
32.VERSLAVINGEN BESTRIJDEN EN CANNABIS REGLEMENTEREN
STANDPUNT
We kunnen grote vooruitgang boeken in de bestrijding van verslavingen als we ze in het juiste perspectief plaatsen en benoemen wat ze zijn: een probleem voor de volksgezondheid.
Er is te weinig aandacht voor verslavingen en voor het gebruik van psychotrope middelen.
Het drugsbeleid beperkt zich te zeer tot repressie.
De War on Drugs van Bart De Wever is mislukt zowel vanuit het oogpunt van de volksgezondheid als vanuit dat van de veiligheid.
Het is tijd het beleid inzake verslavingen over een andere boeg te gooien en de bestrijding ervan efficiënter en menselijker aan te pakken.
We schakelen de betrokken actoren en de wetenschappelijke deskundigen in bij het beleid tegen verslavingen.
Op die manier komen de preventie en hulpverlening centraal te staan.
We roepen de hypocrisie rond cannabis een halt toe.
EISEN
EEN.
EEN ACTIEPLAN TER BESTRIJDING VAN DRUGS EN VERSLAVINGEN
•We maken een globale diagnose en herdefiniëren interfederaal de actieplannen ter bestrijding van drugs en verslavingen (verdovende middelen, alcohol, medicijnen, tabak en gokken).
We betrekken daarbij de actoren op het terrein en de specialisten.
•Op basis van de diagnose herzien we de drugswet van 1921 en de gewestelijke decreten.
We corrigeren deze wet in functie van de uitdagingen en de kennis van vandaag.
•We versterken de controle en evalueren het beleid inzake de bestrijding van drugs en verslavingen via het interfederaal orgaan Algemene Cel Drugsbeleid (ACD).
•Alcohol is in België alomtegenwoordig, gewoon en alledaags.
We maken een ambitieus nationaal actieplan ter bestrijding van alcoholmisbruik.
TWEE.
INVESTEREN IN PREVENTIE EN IN SENSIBILISERINGSPROGRAMMA’S
•We steunen een breed preventiebeleid, dat gericht is op scholen maar ook op jeugdbewegingen, straathoekwerk, ouders, de gezondheidssector, de politie en het gerecht.
•We nemen krachtige maatregelen tegen publiciteit voor alcohol en gokken.
We geven uitvoering aan het besluit inzake identieke neutrale verpakkingen voor alle tabaksproducten.
•Inzake excessief alcoholgebruik zorgen we voor structurele educatie en preventie.
We dringen het risico op excessief alcoholgebruik terug.
•Voorkomen is beter dan genezen.
We zetten over de hele lijn meer in op preventie zodat ze niet achterblijft in de beleidsvoering voor de strijd tegen verslavingen.
DRIE.
DRUGGEBRUIK: MEER HULPVERLENING EN MINDER RISICO’S
•We vergroten de capaciteit van de dagopvangcentra en opvangcentra voor mensen met drugsen alcoholproblemen zodat al wie dat nodig heeft, de nodige zorgen krijgt en een integratietraject kan volgen.
•We geven meer middelen aan mobiele psychosociale begeleiders zodat zij met mensen in de persoonlijke woonen leefsituatie kunnen beginnen werken.
•We gaan, naar het voorbeeld van onze buurlanden, voor “risicobeperkende gebruiksruimtes” zodat drugsgebruik in veiliger omstandigheden kan gebeuren.
VIER.
CANNABIS REGLEMENTEREN
•Op basis van wetenschappelijke studies staan we het gebruik van cannabis voor medicinaal gebruik toe, bijvoorbeeld bij behandelingen met chemotherapie.
•We reglementeren productie, verkoop en gebruik van cannabis.
Met controle op de kwaliteit en de verkochte hoeveelheid bestrijden we verslavingen.
De overheid schrijft de regels van productie en verkoop voor.
•We verbieden de verkoop van cannabis aan min 16-jarigen en op plaatsen waar ook alcohol verkocht wordt.
We verbieden reclame voor cannabis.
•De belastingontvangsten uit cannabis besteden we aan programma’s voor de bestrijding van verslavingen.
VIJF.
GERICHTE REPRESSIE VAN DE ILLEGALE DRUGSHANDEL
•Met de middelen die door de afschafng van het verbod op cannabis bij Justitie vrijkomen, pakken we de strijd tegen de grote dealers aan.
•We zorgen voor een aanzienlijke versterking van de douanediensten in de haven van Antwerpen.
•Wij heffen het bankgeheim op en geven meer middelen aan de inspectiediensten van Financiën;
zo sporen we drugsgelden op.
VISIE
Alcohol, illegale drugs, medicijnen, gokspelen: de plaag van de verslavingen grijpt om zich heen.
Het is een groeiend probleem voor de volksgezondheid.
Het gaat niet om dat ene glaasje of dat jointje ter ontspanning.
Er is verslaving als er daardoor problemen ontstaan in je leven en je het toch blijft doen.
Dan ben je echt afhankelijk en gebruik je alcohol, medicijnen of andere drugs op een manier die problematisch en schadelijk is voor je gezondheid.
Een beleid daartegen beoordelen we aan de hand van de daling of stijging op drie terreinen: het aantal verslaafde mensen, de fysieke en psychosociale schade bij de verslaafden, en de gevolgen voor de samenleving.
Voor wie de zaken zo bekijkt, is het beleid een fiasco.
Het drugs-, alcoholen medicijnengebruik stagneert en neemt in de meeste gevallen zelfs nog toe.
Officieel erkent men wel dat een geïntegreerde aanpak nodig is, met preventie, hulpverlening, controle en repressie.
Maar op het terrein gebeurt qua preventie zo goed als niets.
En de hulpverlening heeft een schrijnend tekort aan middelen.
Inzake illegale drugs opteerde de regering-Michel in plaats van voor een geïntegreerde aanpak uitsluitend voor repressie.
Ze plaatste de druggebruikers in het verdomhoekje.
En voor alcohol en gokspelen heeft ze de markt zijn gang laten gaan.
Van alle openbare uitgaven voor alcohol, illegale drugs en psychoactieve medicijnen samen gaat nauwelijks 1,2% naar preventie.
Het aandeel repressie is disproportioneel groot en dat aandeel neemt nog toe.
Of neem meer specifiek de laatste beschikbare gegevens inzake illegale drugs.
Die dateren al van een studie uit 2011.
Daarin gaat 61% van de middelen naar repressie, 35% is bestemd voor medische hulp, 3% voor preventie en 1% voor het beperken van de risico’s.
De repressieve aanpak van de drugsproblemen is een stokpaardje van Bart De Wever en zijn N-VA.
Zij voeren hun War on Drugs in Antwerpen, maar ook federaal.
Die War on Drugs is totaal contraproductief.
Hij slokt alle middelen op, maar brengt geen echte oplossing aan.
Integendeel, het stigma tegen drugsverslaafden en hun opsluiting in de gevangenis belemmeren dikwijls dat zulke mensen in de hulpverlening terechtkomen.
Ondertussen verdwijnen de grote dealers nauwelijks achter de tralies.
Drugshandel blijft een booming business.
Een drugsbeleid moet toch een onderscheid weten te maken tussen de gebruikers die verslaafd zijn en door aangepaste gezondheidszorg geholpen moeten worden,
en de schurken die aan de andere kant van de keten staan en verslavingen aanwakkeren om er groot geld uit te slaan.
De prioriteit moet naar preventie gaan.
Voorkomen is beter dan genezen.
Als tweede komen de hulpverlening en het verminderen van de risico’s.
En als derde komt een gerichte repressie.
Misbruik van alcohol en andere drugs en toxicomanie hebben heel complexe en pluriforme oorzaken.
Net daarom is een geïntegreerde aanpak nodig: voortdurende zorg voor preventie, vroegtijdige interventie, een brede waaier van hulpverlening, risicobeperking en steun bij de integratie enzovoort.
We moeten de kwestie ook bekijken vanuit een breed maatschappelijk oogpunt.
Verslavingen gaan gedijen op een voedingsbodem van sociale ongelijkheid, van uitsluiting en eenzaamheid.
Of omwille van de (werk) stress, het uit balans raken van werk en gezin.
Of omdat alle perspectief verloren gaat.
Verslaving is dan een manier om de realiteit te ontvluchten.
Daarom wordt de strijd tegen verslavingen ook gewonnen in het opbouwen van een eerlijke, emanciperende samenleving, met perspectief voor de jongeren en met kansen op sociale, culturele en sportieve ontplooiing.
EEN.
EEN ACTIEPLAN TER BESTRIJDING VAN DRUGS EN VERSLAVINGEN
We baseren ons beleid voor de bestrijding van verslavingen op kennis van wetenschappers en actoren op het terrein.
Dat is nu te weinig het geval.
Drugsproblemen worden al te vaak bekeken vanuit een zuiver moreel standpunt of om politiek te scoren.
We vertrekken vanuit de praktijk.
We zetten de actoren rond de tafel, werken met hen aan een globale diagnose en stellen met hen een interfederaal actieplan op.
Op basis van hun diagnose herzien we ook de drugswet van 1921.
Verder besteden we aandacht aan de opmerkingen van de Algemene Cel Drugsbeleid op de voorgestelde wetswijziging van de drugswet en aan de aanbevelingen van de cel.
Wij doen een bijzondere inspanning voor alcohol.
De consumptie daarvan scheert hoge toppen en de perceptie is dat dit doodnormaal zou zijn.
België is het West-Europese land met het hoogste alcoholgebruik.
Daar wordt veel te weinig aan gedaan, zeker op het vlak van preventie.
We bieden hier het hoofd aan de alcohol lobby en aan de financiële belangen erachter.
TWEE.
INVESTEREN IN PREVENTIE EN SENSIBILISERINGSPROGRAMMA’S
Anders dan wat tot nu gedaan wordt, investeren we in een goed preventiebeleid en in sensibiliseringsprogramma’s inzake verslavingen.
Daardoor kunnen we later middelen besparen.
Deze programma’s richten zich op verschillende doelpublieken, met infosessies in scholen, jeugdhuizen en jeugdbewegingen, en met persoonlijke getuigenissen die dikwijls een grote impact hebben.
Maar ook met inspanningen naar cafébazen en de horecasector, naar justitie en politiediensten, naar ouders, straathoekwerkers en de medische wereld.
Het is niet normaal dat wie naar een voetbalmatch kijkt, bestookt wordt met reclame voor alcohol en sportweddenschappen.
Zoals tabaksreclame geleidelijk verboden werd, net zo willen we een geleidelijk verbod op reclame voor alcohol en voor gokspelen – online gokken, online kansspelen, casino’s.
Te beginnen met sterkedrank, maar ook met producten die specifiek op jongeren mikken: alcopops, premix-drinks als Baccardi Breezer, blasters als Wodka Red Bull en shooters.
DRIE.
DRUGGEBRUIK: MEER HULPVERLENING EN MINDER RISICO’S
Opvangcentra, dagcentra, mobiele ploegen en nooddiensten: ze zijn allemaal nodig voor een efficiënte bestrijding van drugsverslavingen.
Ze moeten efficiënte eerstelijnshulp en toegang tot de gespecialiseerde tweede lijn garanderen.
Ze hebben de financiële middelen nodig om voor voldoende omkadering te zorgen.
Dat is dikwijls niet het geval.
Zo is er een schrijnend personeelstekort in de psychiatrische ondersteuning in de tweede lijn.
Daarnaast zijn ook huisvesting, zorg en werk elementen voor een geslaagd herintegratietraject.
Er wordt in ons land bijzonder weinig gedaan aan het beperken van de drugsrisico’s.
De regering-Michel heeft geweigerd de wet van 1921 te wijzigen.
Men blijft verhinderen dat er wat heet “risicobeperkende gebruiksruimtes” worden ingericht.
Het doel van deze ruimtes is geenszins drugsgebruik te bevorderen, maar om het in veiligere omstandigheden te laten plaatsvinden.
Op die manier kan men overdoses vermijden, infecties verminderen en het aantal drugsdoden terugdringen.
Risicobeperkende gebruiksruimtes zijn voor drugsverslaafden een alternatief in de openbare ruimte.
Wetenschappelijke studies hebben aangetoond dat deze aanpak werkt.
Al onze buurlanden hebben zulke ruimtes.
Wij wijzigen de wet van 1921 om mogelijk te maken dat risicobeperkende gebruiksruimtes in een veiliger omgeving ingericht worden, met financiering door de federale en plaatselijke overheid.
Verder richten we plaatsen in waar steriel materiaal kan omgeruild worden, en plaatsen voor drugstesten om de gebruikers te beschermen en om snel te kunnen uitmaken over welke producten het gaat en welke trends zich ontwikkelen.
VIER.
CANNABIS REGLEMENTEREN
Ondanks het verbod gaat cannabisgebruik niet achteruit.
15% van de bevolking zegt dat het op z’n minst één keer cannabis gebruikt heeft.
Dikwijls is dat gebruik sporadisch en “recreatief”.
Toch is er een forse stijging van het aantal te behandelen mensen wegens gezondheidsproblemen in verband met een cannabisverslaving.
In de gespecialiseerde centra is het aantal nieuwe behandelingen tussen 2003 en 2012 verdrievoudigd (laatste beschikbare cijfers).
Optreden is geboden.
We maken een eind aan de hypocrisie en zullen cannabisverslaving eindelijk efficiënt bestrijden.
Omdat cannabis een alledaagse maar toch nog altijd verboden drug is, kunnen dealers de prijs hoog houden en er veel geld aan verdienen.
Controle op de kwaliteit en samenstelling van het product is in de huidige situatie niet mogelijk.
De politieke verantwoordelijken hebben met hun halfslachtig gedoogbeleid blijk gegeven van schijnheiligheid.
Maar die brengt geen oplossing.
Het voorstel cannabis te reglementeren heeft tenminste het voordeel van de duidelijkheid.
De grote meerderheid van de actoren op het terrein en de wetenschappelijke deskundigen staan erachter.
Ook Uruguay en Canada hebben onlangs voor deze optie gekozen.
Het komt er daarbij op aan de zaken streng te regelen en goed in overheidshanden te houden.
Zo vermijden we dat cannabis gecommercialiseerd wordt, wat gebeurde in sommige staten van de VS die cannabis onlangs legaliseerden.
In een niet-gereglementeerde markt, of die nu legaal is of niet, is winstbejag de drijfveer.
Met alle gevolgen van dien: we kennen ze al van bij alcohol en tabak.
Die ervaring moet ons waarschuwen: we gaan ons niet twee keer aan dezelfde steen stoten.
Overigens zal alle reclame voor of promotie van cannabis verboden zijn.
We betrekken organisaties op het terrein en experts bij het opstellen van de reglementering en in het bijzonder bij het vastleggen van de toegelaten hoeveelheden.
Productie en distributie moeten in elk geval door de overheid gereglementeerd worden: ofwel via een model waarin coöperatieven met licenties werken, zoals de Cannabis Social Club, het Uruguayaanse model;
ofwel via een overheidsbedrijf dat instaat voor productie en distributie zoals de Canadese Société québécoise du Cannabis.
Gebruikers moeten minstens 16 jaar oud zijn.
Ze moeten zich aansluiten bij het distributiepunt zodat follow-up mogelijk is.
Er zijn maximum toegelaten hoeveelheden die je per maand kan kopen.
Cannabis verkopen op plaatsen waar ook alcohol wordt verkocht, is verboden.
In dit voorstel wordt het dus legaal cannabis te produceren, te leveren en te bezitten, maar wel binnen het kader van de geschetste criteria.
Zo maaien we het gras weg voor de voeten van de dealers.
Met dit voorstel kunnen we ook controles doen op de samenstelling van de cannabis en op de hygiënische omstandigheden waarin hij geproduceerd wordt.
Door het verbodsbeleid te laten vallen, besparen we geld.
Dat geld gebruiken we voor de strijd tegen de grote drugsbaronnen en voor preventie en hulpverlening.
Het geld dat we verdienen met de productie van cannabis en met de belasting erop, herinvesteren we in programma’s om andere verslavingen te bestrijden.
Op basis van wetenschappelijke studies staan we het gebruik van cannabis voor medicinaal gebruik toe, zoals dat in veel Europese landen het geval is.
De regelgeving hiervoor verschilt van de regels voor recreatief gebruik.
We hanteren hier de verordeningen die gelden voor farmaceutische producten: toezicht en voorschrift van een behandelende arts en beschikbaarheid van het product in de apotheek.
VIJF.
GERICHTE REPRESSIE VAN DE ILLEGALE DRUGSHANDEL
De War on Drugs van Bart De Wever in Antwerpen is een jammerlijke mislukking.
Antwerpen kent vandaag niet minder met drugs gelieerd geweld en de drugsbarons staan er sterker dan ooit.
Antwerpen is zelfs de Europese hoofdstad van de cocaïne geworden.
In die situatie kiest De Wever voor de vlucht vooruit en maakt een amalgaam uit volkswijken, mensen met een migratieachtergrond en de drugsproblematiek.
Daar maakt hij dan gebruik van om in die wijken meer controles uit te voeren en repressief op te treden.
Het is een beleid, dat geen enkele bijdrage levert aan de bestrijding van drugs en drugsverslaving
Want er is helemaal geen consequente aanpak van de strijd tegen de grote drugsbarons of om het probleem bij de wortel aan te pakken.
Integendeel.
De regering heeft het mes gezet in het budget van de douane in de haven van Antwerpen.
Voor de controles 24/7 in de haven staat een ploeg van zegge en schrijve… 22 mensen paraat.
Dat betekent dat maar 0,5 tot 1% van de containers gecontroleerd kan worden.
De drugstrafiek is een van de meest lucratieve van alle handelspraktijken.
Op wereldschaal zijn er jaarlijks honderden miljarden dollar mee gemoeid.
Dat vuile drugsgeld wordt gerecycled en witgewassen met de hulp van tussenpersonen en bankinstellingen en vormt dan een grote welput voor investeringen.
De belangen die op het spel staan zijn enorm.
Het is mogelijk dat de overheid zich de middelen verschaft om een gerichte controle te doen op de banken en om het geld, dat aan de drugshandel gelieerd is, te traceren.
Maar het beleid weigert het bankgeheim op te heffen en de fraude efficiënt te bestrijden.
Het hoofdstuk over faire fiscaliteit behandelt ons antwoord daarop.
Met de middelen die door de afschafng van het verbod op cannabis bij Justitie vrijkomen, pakken we de strijd tegen de grote dealers aan.
We zorgen voor een versteviging van de douanediensten in de haven van Antwerpen.
We heffen het bankgeheim op en geven meer middelen aan de inspectiediensten van Financiën.
33.VOOR EENHEID IN HET NIEUWE BELGIË
STANDPUNT
We hebben in België één gemeenschappelijke sociale geschiedenis.
De arbeidersbeweging behaalde haar belangrijkste successen wanneer ze de verdeeldheid wist te verslaan en voor eenheid van het hele land koos.
Wij zijn voor de eenheid van België en voor één gelijke sociale zekerheid voor alle Belgen.
Wij zijn voor één minister voor klimaat, energie en mobiliteit.
We zetten ons in voor de versterking van het wederzijds begrip in België, door het taalonderricht beter uit te bouwen en de tweetaligheid in heel het land te bevorderen.
WAT WIJ WILLEN
EEN.
DEZELFDE SOCIALE ZEKERHEID VOOR ALLE BELGEN
•We garanderen en herstellen één federale sociale zekerheid voor alle Belgen, of het nu de werkloosheidsuitkeringen betreft, de ziekteen invaliditeitsverzekering of de pensioenen …
•We verzekeren de gelijkheid in rechten voor alle kinderen.
Een kind is gelijk aan een kind, of het nu aan de ene of de andere kant van de taalgrens woont of in Brussel.
•We wensen een eenvormig beleid tegen de werkloosheid en inzake werkloosheidsuitkeringen.
Een werkloze is een werkloze, punt!
•We behouden de vertegenwoordiging van de vakbonden en de ziekenfondsen in de beheersorganen van de sociale zekerheid.
TWEE.
FEDERALE BEVOEGDHEDEN OPNIEUW VERSTERKEN
•We pakken de klimaatcrisis aan met een nationaal en ambitieus klimaatplan onder de bevoegdheid van één minister.
CO2 uitstoot, lucht en watervervuiling stoppen niet aan de gewestgrenzen.
•We maken van mobiliteit, energie, wonen, wetenschappelijk onderzoek, milieubeleid en kinderbijslagen opnieuw federale bevoegdheden.
•We ontwikkelen een nationaal mobiliteitsplan, met het accent op de uitbouw van het openbaar vervoer, in het bijzonder in en rond Brussel.
•We richten een onafhankelijke nationale commissie op om de balans op te maken van de nefaste gevolgen van de staatshervormingen.
Daarin zetelen ook de vakbonden en de mutualiteiten.
•We investeren in het spoor in functie van de noden op het hele Belgische grondgebied en niet op basis van de arbitraire 60/40 verdeelsleutel van vandaag.
DRIE.
DE EENHEID VAN BELGIË BEVORDEREN
•We zetten ons in voor de versterking van het wederzijds begrip in België, door het taalonderricht beter uit te bouwen en de tweetaligheid in heel het land te bevorderen.
•We richten een federale kieskring in, zodat een deel van de Kamerleden verkozen wordt in een kieskring die het hele land omvat.
De Kamer vertegenwoordigt heel België.
•We stimuleren initiatieven die de grenzen van taal en cultuur overstijgen en brengen gemeenschappen dichter bij elkaar.
•We schaffen de afzonderlijke taalrollen bij de verkiezingen voor het Brusselse parlement af.
•We zorgen ervoor dat er geen loonconcurrentie is tussen werknemers.
Het sociaal overleg, de collectieve arbeidsovereenkomsten en het arbeidsrecht blijven federale  bevoegdheden.
VISIE
EEN.
DEZELFDE SOCIALE ZEKERHEID VOOR ALLE BELGEN
De zesde staatshervorming van oktober 2011 heeft nog maar eens heel wat bevoegdheden van de federale regering overgedragen naar de gewesten en gemeenschappen.
Ook in de sociale zekerheid.
Onder meer het arbeidsmarktbeleid, een deel van de gezondheidszorg en vooral het gezinsbeleid met daarbij de kinderbijslagen werden gesplitst.
Dat zet het federale karakter van de sociale zekerheid op de helling en zal de concurrentie tussen de gewesten doen toenemen.
Het zorgt ook voor een afbouw van de middelen.
Voor talrijke materies die gesplitst werden, zijn immers onvoldoende middelen voorzien.
Decennialang beheerste de nationalistische ideologie het communautaire debat.
Zij legde op dat de overdracht van bevoegdheden slechts in één richting kon: naar de gemeenschappen en gewesten.
Niet omwille van goed beheer maar uit nationalisme heeft men zaken opgesplitst die goed functioneerden.
De kinderbijslagen, de RVA en de ziekteverzekering werkten uitstekend en toch wilde men ze splitsen.
De kinderbijslag moest naar de gemeenschappen gaan want de Vlamingen zouden hun kinderen niet op dezelfde manier opvoeden als de Franstaligen, zo klonk het.
Ze zouden zogenaamd een andere cultuur hebben.
De gezondheidszorg moest gesplitst worden want de Walen zagen de gezondheidszorg anders dan de Vlamingen, beweerde men.
Wij verzetten ons tegen de splitsing van de sociale zekerheid.
Wij pleiten voor een eenvormig beleid inzake werkloosheid, ziekte enzovoort en verzekeren de gelijkheid in rechten voor alle kinderen.
Wij wensen ook dat het sociaal overleg, de collectieve arbeidsovereenkomsten en het arbeidsrecht op het nationale niveau behouden blijven.
Zo verhinderen we een neerwaartse spiraal van loonconcurrentie tussen de werknemers.
TWEE.
FEDERALE BEVOEGDHEDEN OPNIEUW VERSTERKEN
Wat is de meerwaarde van vier ministers voor milieu in dit land?
In een klein, dichtbevolkt land als het onze is bijna alles vermengd over de taalgrenzen heen.
Stopt de klimaaten milieuproblematiek misschien aan de taalgrens?
Zes jaar duurde het voor die vier ministers het met elkaar eens werden over de klimaatdoelstellingen.
Het energiebeleid, het beleid voor de isolatie van gebouwen en het mobiliteitsbeleid zijn allemaal van belang om de uitdagingen van milieu en klimaat aan te gaan.
Maar deze bevoegdheden zijn nu volledig versnipperd.
Waarom moeten er zo nodig andere normen zijn voor energiezuinige gebouwen in Brussel, Wallonië en Vlaanderen?
Is het efficiënt dat de installateurs voortdurend moeten jongleren tussen drie verschillende regelgevingen op een grondgebied van nauwelijks 30.000 km²?
Wie moet de problemen met de tunnels in Brussel aanpakken?
Worden die vooral gebruikt door de Brusselaars of door iedereen?
We kennen de aard van het probleem, we beseffen de sense of urgency, we weten dat een drastische en gecoördineerde aanpak van de klimaatcrisis en van de luchtverontreiniging nodig is.
We onderkennen dat we veel domeinen en bevoegdheden moeten overschrijden om in die aanpak te slagen: milieu, mobiliteit, ruimtelijke ordening, energie, economische zaken, scholenbouw enzovoort.
Om die reden pleit de PVDA voor een nationaal milieuen mobiliteitsplan en voor de oprichting van één federaal klimaatministerie.
Na zes staatshervormingen op basis van taalcriteria is de balans ontnuchterend.
Zij hebben niet geleid tot beter bestuur of tot een overheid die dichter bij de mensen staat.
Ze hebben wel een formidabele verspilling meegebracht en het geheel van onze instellingen veel complexer gemaakt.
Wat de Vlaamse, Waalse en Brusselse regeringen zelf doen, doen ze niet beter.
Ze doen precies hetzelfde.
Maar het duurt langer en het kost meer.
Er zijn veel meer ministers, regeringen, administraties en overlegcomités nodig om tot een besluit te komen.
Er staan vandaag 14.200 gehandicapten op een wachtlijst voor een persoonsvolgend budget.
Dat zijn de cijfers van het Vlaams Agentschap voor Personen met een Handicap.
In Vlaanderen staan ook 48.121 mensen op de wachtlijst van een sociaal verhuurkantoor.
Een jaar geleden waren dat er 32.814.
In een Centrum voor Geestelijke Gezondheidszorg wacht je gemiddeld 45 dagen op een eerste gesprek – in sommige centra is er zelfs een wachtlijst om op de wachtlijst te komen.
Een studie uit 2016 van de VUB sprak over een tekort van meer dan 22.000 plaatsen in woonzorgcentra.
Door de staatshervorming werd de administratieve en institutionele versnippering alleen maar groter.
Het is een kluwen dat de structuren van de staat nog ondoorzichtiger, complexer en duurder maakt.
De federale overheid en de gemeenschapsen gewestregeringen zijn al twaalf jaar aan het bakkeleien over de aanpak van alcoholgebruik.
Voor bijna alle gesplitste bevoegdheden moet er met andere regio’s worden overlegd.
Dikwijls met meer partijen aan de tafel dan voor de splitsing.
Vroeger moest men over mobiliteit discuteren met een aantal partijen en twee taalgemeenschappen.
Vandaag komen daar nog twee of drie regeringen bij.
Het Belgische federalisme is concurrentiefederalisme tussen de regio’s.
Het draait allemaal om de vraag wie de laagste bedrijfswinstbelastingen heeft, de goedkoopste industrieterreinen, de laagste sociale bijdragen, de minst strenge milieunormen of wie de meeste werklozen schorst.
We willen de verschillende staatshervormingen herbekijken en opnieuw kiezen voor meer eenheid tussen Franstaligen en Nederlandstaligen, tussen Walen, Brusselaars en Vlamingen.
Wij willen komaf maken met die nefaste splitsingslogica.
Daarom willen we onderzoeken op welke terreinen de regionalisering tot inefficiëntie leidt en ongedaan gemaakt moet worden, bijvoorbeeld huisvesting, infrastructuur en verkeersveiligheid, wetenschappelijk onderzoek, onderwijs …
We richten daarvoor een onafhankelijke nationale commissie op waar ook de vakbonden en de ziekenfondsen bij betrokken zijn, naast een aantal experts, om de balans en de (nefaste) gevolgen van de staatshervormingen te evalueren.
Er is voor de investeringen in het spoor – bij de NMBS en Infrabel – een vaste verdeelsleutel tussen Vlaanderen en Wallonië.
40% gaat naar investeringen in Wallonië, 60% naar Vlaanderen.
Deze verdeelsleutel wordt voor elk jaar afzonderlijk berekend.
Dat is een hinder voor de verbetering van het spoornet en het zorgt voor grote problemen.
Het spoornet is in Wallonië immers ingewikkelder omdat daar meer bruggen, tunnels en lange lijnen (nodig) zijn.
Het kan toch niet dat het sociale en ecologische moet wijken voor een arbitrair vastgelegde verdeelsleutel!
We moeten de investeringen in het spoor bekijken vanuit wat nodig is op het hele Belgische grondgebied.
Daarom stappen we af van de jaarlijkse berekening van de verdeelsleutel zodat investeringen gespreid kunnen worden.
DRIE.
DE EENHEID VAN BELGIË BEVORDEREN
België heeft het potentieel een samenleving uit te bouwen die model kan staan voor Europa.
Een land waar taalgemeenschappen voluit samenleven in een meertalige staat.
Meertaligheid, dat mensen kansen krijgen talen te leren en te oefenen, is in de wereld van vandaag een grote troef.
De tweetalige hoofdstad Brussel ligt op het kruispunt van het land.
Dat is een deel van de oplossing om de banden tussen Franstaligen en Vlamingen aan te halen.
Brussel, het verbindingsteken tussen de gemeenschappen, is ook een laboratorium voor het nieuwe België.
Een multinationale stad.
De PVDA is nationaal georganiseerd.
Elke maandagochtend komen we met het partijbureau samen, met Brusselaars, Walen en Vlamingen.
En ieder spreekt zijn moedertaal.
In het parlement spreekt onze nationale woordvoerder Raoul Hedebouw en in het Frans en in het Nederlands.
Tot in de jaren 80 was er geen enkele partij die eraan dacht zich op te splitsen per taalgroep.
En toen zijn de partijen gaan splitsen.
Alleen wij niet.
Het is hetzelfde land, hetzelfde federale parlement, dezelfde federale regering, dezelfde federale wetgeving, weet je wel.
En dus moesten wij niet per se mee met de splitsingshype.
Net zoals het er bij de Rode Duivels moet aan toe gaan.
Eén ploeg, één trainer, eenzelfde opleidingscentrum, verschillende talen.
Dat werkt goed.
Waarom kan wat goed werkt bij de Rode Duivels en de PVDA elders niet ook goed werken.
In het onderwijs dringen zich initiatieven op om de tweetaligheid en het respect voor elkaars cultuur te bevorderen.
Het onderwijs van de twee grote landstalen moet meer middelen en meer aandacht krijgen.
Wij stimuleren immersie-onderwijs met een deel van de lessen in het Nederlands en een ander deel in het Frans.
Daar zijn geschikte pedagogische methodes voor.
In Finland spreekt iedereen de twee officiële talen van het land: het Fins en het Zweeds, al telt Finland maar 4% echte Zweedstaligen.
Het Belgische kiessysteem leidt naar separatisme en nationalistisch opbod.
Het is aan een hervorming toe.
België is wellicht het enige land ter wereld waar ministers zich voor een deel van de kiezers niet moeten verantwoorden.
Vlaamse ministers in de federale regering worden niet verkozen door Franstalige kiezers, en omgekeerd.
Zodat zij problemen altijd in de schoenen van de andere taalgroep kunnen schuiven.
Dat versterkt alleen maar bepaalde eigen machtsposities;
het is niet in het belang van de bevolking.
Het speelt in de kaart van partijen die de vernietiging van België willen.
De invoering van een federale kieskring voor het verkiezen van minstens een gedeelte van de federale volksvertegenwoordigers is een maatregel tegen deze destructieve communautaire tweedracht.
De federale kieskring is een kieskring die het hele Belgische territorium omvat.
Alle burgers kunnen dan op dezelfde kieslijsten stemmen.
Een aantal volksvertegenwoordigers – in ons voorstel 20 – wordt dan toegevoegd aan het huidige aantal en in de federale kieskring verkozen.
Het is de bedoeling dat kopstukken van elke partij op die federale lijsten terechtkomen, zodat er meer aandacht is voor de federale dynamiek.
In Brussel schaffen we een infaam symptoom van electorale apartheid af: de afzonderlijke taalrollen bij de verkiezingen voor het Brusselse parlement.
Brussel evolueert naar een consequent multiculturele stad.
Maar vandaag is het cultuurbeleid nog gesplitst volgens de taal.
Taalgemengde initiatieven vinden daardoor niet gemakkelijk overheidssteun, maar heel veel kunstenaars en culturele instellingen – de KVS samen met Le Théâtre national bijvoorbeeld – laten zich daar niet door afschrikken.
Daardoor gaat Brussel prat op een rijk cultureel leven, een van de rijkste in Europa.
De gescheiden organisatie van dat cultuurleven moet plaatsmaken voor een multiculturele benadering.
Van Franstalige kant is een speciale inspanning nodig om een positieve kijk te ontwikkelen op de Vlaamse cultuur die zolang misprijzend werd bejegend.
Wij moedigen initiatieven aan die de grenzen van taal en cultuur overstijgen en willen de gemeenschappen dichter bij elkaar brengen.
Wij zorgen er ook voor dat er geen loonconcurrentie is tussen werknemers door het sociaal overleg, de collectieve arbeidsovereenkomsten en het arbeidsrecht op het nationaal niveau te behouden.
HERWAARDEER DE WIJKAGENT
34.VEILIGHEID VAN DE BURGERS
STANDPUNT
Veilig wonen, kunnen buitenspelen, veilig naar de winkel kunnen gaan en een praatje kunnen slaan met de buren: dat is een basisrecht.
Het recht op fysieke integriteit is een recht dat voorop staat bij consequent links.
Wie wil optreden tegen geweld en criminaliteit, moet de criminaliteit effectief bestraffen
en tegelijk inzetten op een voorkomingsbeleid dat inzet op sociale rechtvaardigheid, sterke buurten en wijkagenten.
Om echt komaf te maken met criminaliteit is een grondig andere samenleving nodig die de structurele ongelijkheid wegwerkt en daarmee ook de voornaamste voedingsbodem voor criminaliteit.
De samenleving gelijker maken is een belangrijke opgave voor meer veiligheid.
Wij gaan het gevecht aan tegen terrorisme.
We nemen doortastende maatregelen om terroristische misdaden te voorkomen en terreur-rekrutering aan te pakken.
De maatregelen moeten de personen viseren die een reële bedreiging vormen.
WAT WIJ WILLEN
EEN.
DE MISDAAD EFFECTIEF BESTRAFFEN
•We geven prioriteit aan de bestrijding van financiële delinquentie, de maffia, de generaals van de drugsen mensenhandel en aan grote oplichterij en fraude.
Nultolerantie voor georganiseerde misdaad.
•We bestraffen fysiek geweld en fysieke criminaliteit ook effectief.
Straffen heeft een afschrikkende rol.
Dat betekent niet dat er om ter langst en om ter hardst gestraft moet worden, maar wel dat straffen effectief uitgevoerd worden.
•Bij buurtcriminaliteit gaan we vooral voor herstelgerichte straffen zodat daders beseffen wat ze hebben aangericht bij slachtoffers.
•We stellen het slachtoffer centraler bij de afhandeling van klachten.
We waarderen het werk van de dienst slachtofferhulp op en bouwen de dienst verder uit.
TWEE.
HET GEVECHT TEGEN TERRORISME WINNEN
•We nemen doortastende maatregelen om terroristische misdaden te voorkomen en terreur-rekrutering aan te pakken.
•We stoppen elke samenwerking met en militaire steun aan Saoedi-Arabië, Qatar en de Arabische Emiraten.
Dat is noodzakelijk om het terrorisme bij de bron te bestrijden.
•We concentreren ons op de rekruteringsen communicatielijnen van de ronselaars voor het terrorisme.
•Wij zorgen voor een snelle en correcte schadeloosstelling van de slachtoffers van terrorisme.
•Wij organiseren een strenge maar correcte opvolging van deradicalisatie en returnees.
•Wij bestrijden alle vormen van hatespeech die bevolkingsgroepen tegen elkaar opzet, zowel die van jihadi-terroristen als die van extreemrechts.
DRIE.
DE RECHTSSTAAT BESCHERMEN EN DE DEMOCRATISCHE CONTROLE VERSTERKEN
•Wij versterken het mandaat van de onderzoeksrechter.
Een gerechtelijk onderzoek onder leiding van een onderzoeksrechter is efficiënt en geeft de nodige garanties voor verdachten en slachtoffers.
•Wij organiseren een audit over de doeltreffendheid van de bestaande antiterrorismewetten.
Nieuwe wetten mogen geen afbouw inhouden van democratische rechten.
•Wij vergroten de parlementaire en democratische controle op de werking van het Comité P en het Comité I.
Enkel dan kan er sprake zijn van een verhoging van de middelen van de veiligheidsdiensten.
VIER.
BETER VOORKOMEN DAN GENEZEN
•We zorgen voor meer hulp, preventie en sociale controle door buurtwerkers, straathoekwerkers, jeugdanimatoren en gemeenschapswachten.
Dat verbetert de leefbaarheid van de samenleving.
•We zetten een brede alliantie op tegen terroristen en hun rekruteerders en betrekken daarbij families, scholen, verenigingen en moskeeën.
•Wij creëren een interfederale preventiedienst tegen terrorisme.
De PVDA heeft daarvoor een wetsvoorstel ingediend.
•We rekenen af met de dubbele moraal die meedogenloze concurrentie, oorlog, racisme en een egoïstisch ik-model promoot, maar tegelijk over veiligheid bezig is.
VIJF.
NABIJHEIDSPOLITIE
•We ontwikkelen een wijkgerichte politie, dichtbij de mensen, met een laagdrempelige dienstverlening
en verdedigen het sociaal statuut van politieagenten.
•We stoppen met de permanente militarisering van de politie en met de aankoop van oorlogswapens en oorlogsmunitie voor politietaken.
•Geen nieuwe fusie van politiezones: de centralisatie van de politie verwijdert de politie van de bevolking en vermindert het democratische toezicht op de politie.
•Geen privatisering en onderaanneming van openbare veiligheidsopdrachten.
Meer toezicht op de private veiligheidssector.
VISIE
EEN.
DE MISDAAD EFFECTIEF BESTRAFFEN
Om paal en perk te stellen aan geweld en criminaliteit, moet criminaliteit effectief bestraft worden.
Tegelijk zetten we in op preventie, op het voorkomen ervan.
Veel criminaliteit gebeurt in georganiseerd verband.
De grootste economische sectoren in het kapitalisme zijn de wapenen drugshandel.
De kern van het probleem is dat in de parallelle economie rijke criminelen op het toneel komen die macht kopen met de miljoenen die ze tot hun beschikking hebben.
De Verenigde Naties schatten de financiële criminaliteit op 6% van het wereldwijde bbp.
De fiscale fraude en ontwijking leiden elk jaar in de Europese Unie tot een verlies van potentiële fiscale inkomsten van zo’n 1.000 miljard euro.
Fiscale fraude kost elke Europese burger 2.000 euro per jaar.
Geld, dat zou moeten gaan naar wetenschappelijk onderzoek, cultuur, sociale zaken, onderwijs, geneeskunde enzovoort.
De winstjacht gaat gepaard met bruut geweld.
Er is economisch geweld en fiscale fraude.
Er is onbestrafte witteboordencriminaliteit.
Er is het terrorisme.
Er zijn de gewapende overvallen en gijzelingen, het geweld van mensenhandelaars, van grote drugskartels, van trafikanten in bloeddiamanten, van fraudeurs en economische misdadigers, pooiers en andere afpersers, caren homejackers en georganiseerde bandieten.
Er moet een einde komen aan de straffeloosheid van deze organisatoren van de criminaliteit.
Maar de regering lijkt de alarmsignalen van de politiediensten die vechten tegen crimineel verworven geld volledig te negeren.
De structuren voor de strijd tegen grote financiële criminaliteit worden ontmanteld.
Het staatssecretariaat voor fiscale fraude werd opgedoekt, de gespecialiseerde politie is men beetje bij beetje aan het uitkleden.
Bij het parket in Brussel werken maar zes mensen rond financiële zaken.
Er zijn drie onderzoeksrechters, maar alle drie hebben zij ook andere zaken te behandelen.
In een samenleving zoals wij die zien heeft iedereen het recht veilig te kunnen leven.
Wij volgen een dubbel spoor: de misdaad effectief bestraffen,
maar ook de sociale oorzaken van de criminaliteit uit de weg ruimen en iedereen een waardige plaats in de samenleving bieden.
Niet dat er om ter langst en om ter hardst gestraft moet worden, maar straffen moeten wel effectief uitgevoerd worden.
Het kan toch niet dat daders van ernstige fysieke of seksuele gewelddaden lange tijd vrij blijven rondlopen.
Slachtoffers van misdaden blijven vaak verweesd achter.
Ze blijven zitten met angst en vragen.
Waarom ik?
Ben ik ergens schuldig aan?
Zal mijn schade vergoed worden?
Wat bezielt de dader?
Hier verdient al het goede werk van de dienst slachtofferhulp waardering.
Wij ijveren ervoor dat dit nog verder wordt uitgebouwd.
Bij kleinere buurtcriminaliteit zijn herstelgerichte straffen belangrijk.
Daders van buurtcriminaliteit moeten geconfronteerd worden met hun slachtoffer, zodat ze kunnen beseffen wat ze aangericht hebben.
Ze moeten ook de schade vergoeden, financieel of door taakstraffen.
Internationale ervaring leert dat zo’n herstelgericht strafbeleid veruit de hoogste efficiëntie haalt.
TWEE.
HET GEVECHT TEGEN TERRORISME WINNEN
In 2015 raakte bekend dat Saoedische miljarden naar Antwerpen zouden komen voor de bouw van een recyclagefabriek.
“Dat zet Antwerpen nog beter op de kaart”, vertelde burgemeester Bart De Wever trots.
Bij het project was ook Saleh Kamel betrokken, een Saoedische topbankier en financier van de terreurgroep Al Qaeda.
De PVDA voerde actie tegen de investering.
Met succes, het project werd afgevoerd.
Maar de dubbele moraal is gebleven: beweren de rekrutering van jihadi-terroristen te bestrijden, maar intussen zoete broodjes bakken met de financier van dat terrorisme, Saoedi-Arabië.
Elke strijd tegen het jihadi-terrorisme start met de boycot van Saoedi-Arabië.
Wij gaan het gevecht aan tegen terrorisme.
We nemen doortastende maatregelen om terroristische misdaden te voorkomen en terreur-rekrutering aan te pakken.
De maatregelen moeten gericht zijn tegen en de personen viseren die een reële bedreiging vormen.
Wij pleiten voor een globale aanpak waar naast een strafrechtelijk en repressief luik ook plaats is voor een preventief luik en voor sociaal beleid.
Er is niet alleen aandacht nodig voor de dreiging en de gevolgen, maar ook voor de oorzaken.
Om de terreur-rekrutering aan te pakken, concentreren we onze inspanningen op de rekruteringslijnen, op de mensen die de propaganda organiseren en op hun communicatiekanalen.
Het beleid moet focussen en niet hele gemeenschappen verdenken.
Inlichtingendiensten moeten meer gericht gegevens verzamelen en zich toespitsen op verdachten die een reëel gevaar vormen voor de veiligheid in plaats van de hele bevolking te bespioneren.
Bij de aanslagen van 22 maart 2016 werden 32 mensen vermoord en 300 gewond.
Ook vele naasten en getuigen werden fel getrofen door het extreme geweld.
Al deze mensen zijn slachtoffer en hebben recht op materiële, sociale, juridische en psychologische hulp.
Na de aanslagen is gebleken dat België slachtoffers onvoldoende beschermt.
Een onderzoekscommissie heeft aanbevelingen geformuleerd.
Toch bleef een snelle schadevergoeding, gepaste zorg en de nodige aandacht uit.
Dat is onaanvaardbaar.
Wij zorgen voor een snelle en correcte schadeloosstelling van de slachtoffers van terrorisme.
Wij organiseren een strenge maar correcte opvolging van deradicalisatie en returnees.
Voor elke persoon die terugkeert en voor degenen die hebben geprobeerd om naar Syrië te vertrekken, moet justitie een onderzoeksrechter aanstellen.
Wie misdaden heeft begaan moet berecht en veroordeeld worden.
We investeren in deradicaliseringspersoneel in de gevangenissen en voorzien meer middelen voor de opvolging van personen die voorwaardelijk of voorlopig vrijkomen, onder andere via de Justitiehuizen.
Wij pleiten voor een verduidelijking van de procedure voor de repatriëring van Belgische kinderen van jihadi-terroristen.
De meeste van hen zijn nog in de mogelijkheid zich opnieuw aan te passen in de Belgische samenleving.
Jihadisten en extreemrechts zijn uit op een godsdienstoorlog en een botsing tussen beschavingen.
Wij voeren strijd tegen alle vormen van hatespeech die bevolkingsgroepen tegen elkaar opzet, zowel die van jihadi-terroristen als die van extreemrechts.
DRIE.
DE RECHTSSTAAT BESCHERMEN EN DE DEMOCRATISCHE CONTROLE VERSTERKEN
De overheid heeft de plicht haar burgers te beschermen.
Maar bij het bestrijden van terrorisme nemen overheden steeds meer veiligheidsmaatregelen die onze vrijheden beperken.
Deze maatregelen moeten aan strikte voorwaarden voldoen om te voorkomen dat mensenrechten geschonden worden.
De strijd tegen het terrorisme mag niet leiden tot overhaaste beslissingen ten koste van de rechtsstaat, die terroristen net proberen uit te hollen.
Het beleid stuurt aan op de militarisering van de samenleving.
Ze zou beter zorgen voor meer onderzoeksrechters, gespecialiseerd in de strijd tegen terrorisme.
Geef hen voldoende onderzoekers, vertalers en analisten die expert zijn in het jihadisme en de financiering ervan.
Toen Brahim Abdeslam terugkeerde van zijn poging om Syrië te bereiken, werd hij ondervraagd door de politie en dan … niets.
Was er een enquête opgestart door een onderzoeksrechter en had men ondertussen werk gemaakt van een deradicaliseringsprogramma, dan had de aanslag in Parijs misschien voorkomen kunnen worden.
Wij willen het mandaat van de onderzoeksrechter in ere herstellen.
Enquêtes door een onderzoeksrechter hebben een groot voordeel: alle tijdens het onderzoek verzamelde informatie kan gebruikt worden in de rechtbank.
Met de soms zeer vertrouwelijke informatie van de inlichtingendiensten is dat niet het geval.
Onderzoeksrechters zijn ook belangrijk voor de transparantie en voor de controle op de wettelijkheid van de onderzoeksprocedures.
Nu is er zo goed als geen nauwkeurige controle mogelijk op de inlichtingendiensten.
De veiligheidsdiensten beschikken over de wettelijke mogelijkheid om gebruik te maken van bijzondere opsporingsmethodes (BOM) en bijzondere inlichtingenmethodes voor gegevensinzameling (BIM).
De Staatsveiligheid voert honderden geheime operaties uit die zo ingrijpend zijn dat ze voorheen niet konden zonder het gerecht.
Controle door het gerecht, bescherming tegen willekeur en wettelijk verweer van de burger zijn essentieel.
Anders verdwijnt elk respect voor het privéleven en wordt het uitgangspunt “iedereen is onschuldig tot het tegendeel is bewezen” omgedraaid tot “iedereen is potentieel schuldig, tot bewezen is van niet”.
Wij verzetten ons niet tegen meer middelen voor de veiligheidsdiensten als die nodig zijn in de strijd tegen terrorisme, op voorwaarde dat die gepaard gaan met een versterkte democratische controle op de werking ervan.
Dat kan onder andere door een versterkte parlementaire controle op de werking van het Comité P, dat de politiediensten controleert, en het Comité I dat de inlichtingendiensten controleert.
Nieuwe antiterrorisme-maatregelen moeten vertrekken van een evaluatie van de omvangrijke huidige wetgeving die al ruime mogelijkheden biedt om terrorisme op te sporen en hard aan te pakken,
en van een analyse van de fouten in de functionering van onze politieen veiligheidsdiensten bij de aanslagen van Parijs.
De maatregelen moeten de scheiding der machten en de mensenrechten respecteren en herwaarderen.
VIER.
BETER VOORKOMEN DAN GENEZEN
Vandaag is het beleid vooral gericht op de ontwikkeling van het repressieve luik van de misdaadbestrijding.
Nochtans is de invloed van de politie op criminaliteit eerder beperkt en wel omdat de oorzaken van criminaliteit zich buiten de invloedssfeer van de politie bevinden.
De interactie tussen ongelijkheid en onveiligheid moet de nadruk krijgen.
Epidemiologen zoals Richard Wilkinson en Kate Pickett hebben aangetoond dat samenlevingen met een grotere inkomensongelijkheid onveiliger zijn.
Hoe ongelijker de samenleving, hoe meer moorden er plaatsvinden en hoe meer mensen in de gevangenis zitten.
In samenlevingen met meer gelijkheid is er minder geweld en misdaad.
Om echt komaf te maken met criminaliteit is een fundamenteel andere samenleving nodig die de structurele ongelijkheid wegwerkt en daarmee ook de belangrijkste voedingsbodem voor criminaliteit, die samenwerking in plaats van egoïsme zet en culturele en maatschappelijke ontplooiing in plaats van snel geldgewin.
De samenleving gelijker maken is een belangrijke opgave voor meer veiligheid.
Sociale preventie is de voornaamste manier om criminaliteit te voorkomen.
Het komt erop aan het recht op arbeid en het recht op wonen te garanderen, evenals een sluitende sociale zekerheid.
Dan kan een gevoel van sociale geborgenheid ontstaan en een gevoel van onbezorgde verwachting voor de dag van morgen.
Dan wordt het voor criminelen moeilijk om een netwerk van luitenantjes en dealertjes te rekruteren onder uitgeslotenen die geen uitweg zien of niets anders geleerd hebben dan het snelle geldgewin.
Maar ook klassiek preventiewerk is essentieel.
Veel mensen zetten zich beroepshalve of als vrijwilliger in voor een veilige samenleving: conciërges, buurtwerkers en gemeenschapswachten, wijkregisseurs, Plein Patrons …
Dat willen wij aanmoedigen.
Wij willen meer straathoekwerkers en jeugdanimatoren.
Dat zijn opvoeders die contact hebben met buren en bewoners.
Zij zorgen voor meer hulp, preventie en sociale controle.
Dat komt ten goede aan de leefbaarheid van de samenleving.
Ook in de strijd tegen terrorisme is een preventiebeleid van groot belang.
We kunnen de vijver waarin de jihadisten vissen, alleen maar droogleggen als we iedereen daarbij betrekken en als alle mensen op het terrein zich samen inzetten voor een gemeenschappelijke strijd tegen de ideeën van de ronselaars.
De gezinnen maken deel uit van de oplossing, ze zijn niet de oorzaak van het probleem.
We mogen niet toelaten dat ouders zich in de steek gelaten voelen of met de vinger gewezen worden.
Integendeel: we moeten hen helpen en steunen.
Dat geldt ook voor de scholen.
Er moeten pedagogische programma’s komen waar de scholen mee aan de slag kunnen, naast een interfederale preventiedienst tegen jihadistische indoctrinatie.
De PVDA heeft daarvoor een wetsvoorstel ingediend.
Een brede collectieve basis van sociale rechtvaardigheid en zekerheid maakt ook andere normen en waarden mogelijk.
Zo kan er eindelijk een einde komen aan de dubbele moraal die zero tolerance predikt en massale opsluiting, als het over de ene vorm van geweld gaat, maar intussen oorlogsgeweld, bankiersgeweld en tv-geweld ongemoeid laat.
Pas als de samenleving niet meer draait rond het hoogste ik-rendement, rond de oorlog van allen tegen allen en de oorlog tout court kunnen waarden als samenwerking en sociale bescherming, solidariteit en respect de bovenhand halen.
VIJF.
NABIJHEIDSPOLITIE
Door het beleid vergroot de afstand tussen de politie en het publiek.
De politie wordt meer en meer gecentraliseerd, gemilitariseerd, repressief.
De taken en functies van leger en politie lijken elkaar steeds meer te overlappen.
De politie militariseert en het leger krijgt meer en meer de rol van ordehandhaver binnen de nationale grenzen.
Wij vinden het daarentegen essentieel de nadruk te leggen op het aspect van de gemeenschapsgerichte politie.
Vandaag kennen de meeste mensen zelfs niet de naam van hun wijkagent.
Buurtagenten moeten voldoende tijd in de buurt op straat kunnen zijn.
Zij kennen hun pappenheimers, zij kennen de problemen in de wijk en kunnen preventief werken, problemen vroeg opmerken en er iets aan doen voor ze ontsporen in criminaliteit.
En andersom: als de bevolking de agenten kent, is er meer controle op de agenten en komt het veel moeilijker tot mistoestanden.
Wij willen een competente politie die slachtoffers kan begeleiden en kan doorverwijzen.
Sinds de conservatieve revolutie van Reagan en Thatcher is de weg naar de gemilitariseerde politie aangevat.
Het gebruik van speciale methoden en van geweld werd aangemoedigd.
In ons land loopt het Antwerpen van burgemeester De Wever voorop in de militarisering van de ordehandhaving.
Het stadsbestuur keurde de aankoop goed van militaire wapens met .
300 kaliber kogels voor het politiekorps.
Wapens die zulke kogels kunnen afvuren, zijn altijd dodelijk.
In de VS en Canada zijn ze populair bij jagers op groot wild.
Eén schot met een dergelijk telescoopgeweer doodt een grote mannelijke eland tot op een afstand van bijna een kilometer.
In de VS heeft de gemilitariseerde politie al geleid tot veel onschuldige slachtoffers, maar ze verijdelde nog geen enkele terroristische aanval met zware wapens en de drugshandel floreert er als nooit tevoren.
De besparingspolitiek heeft de droom van een gemeenschapsgerichte politie gestaag weggevreten.
De regering-Michel is uitgegaan van de neoliberale visie dat een democratische openbare politie te duur is.
De politie wordt daarbij afgemeten op rendement, zoals een privébedrijf.
Maar bij politie kan het economische rendement niet het uitgangspunt zijn.
Politieagenten hebben terecht hun buik vol van de afbraak van hun statuut door de regering Michel.
De PVDA kwam regelmatig tussen in het parlement om hun rechten te verdedigen.
Net zoals alle ambtenaren verliezen zij pensioenrechten door de maatregelen van minister Bacquelaine van de MR, de Franstalige liberalen.
Jan Jambon, de bevoegde N-VA minister, bracht hun recht op verlof terug van de 33 naar 24 dagen en besliste om het systeem van ziektekrediet af te schaffen.
Maar ziek zijn is geen keuze.
De maatregelen zijn een kaakslag voor de mensen van de brandweer, de politie en van defensie.
PVDA volksvertegenwoordiger Marco van Hees kloeg op 10 oktober 2018 deze afbraak van het sociaal statuut van de federale ambtenaren aan in het parlement.
Wij verzetten ons tegen de centralisatie van de politie die de regering in naam van besparingen aanmoedigt.
In Nederland heeft de centralisatie van alle korpsen in de Nationale Politie voor grote problemen gezorgd.
Die reorganisatie ging gepaard met een bezuiniging van 230 miljoen euro.
We zijn tegen de fusie van politiezones.
De centralisatie verwijdert de politie van de bevolking en vermindert het democratische toezicht erop.
Politietaken privatiseren is een groot probleem voor de democratie.
Het is een manier om een democratisch gecontroleerde politie – althans in principe – te vervangen door een privépolitie.
Volledige onderdelen van het politiewerk zijn al geprivatiseerd.
Privé bewakingsagenten bewaken evenementen en de organisatoren moeten dat betalen.
De privatisering leidt in de kortste keren naar een politie waarop geen controle meer bestaat.
De veiligheid waarborgen is een maatschappelijke opdracht, een overheidsopdracht.
Die opdracht moeten we ook democratisch kunnen controleren.
De privé is niet gebonden door de wet op de geïntegreerde politiedienst.
Een extra gevaar bij de outsourcing naar de privé is het risico op fichering en het privaat bijhouden van gegevens.
35.VOOR EEN TOEGANKELIJKE JUSTITIE DICHTBIJ EN VOOR DE MENSEN
STANDPUNT
Een democratische hervorming van de tweesnelheden-justitie in dit land is geboden.
Van oudsher kent België een dure rechtspraak die niet bij machte is de belangen van gewone burgers te beschermen, maar klaarstaat om die van het establishment te verdedigen.
De man of vrouw in de straat wordt altijd zwaarder gestraft dan de rijke.
Justitie is een ivoren toren, een wereld apart, ontoegankelijk voor de gewone burger.
Dat leidt tot een uitgesproken klassenjustitie en zo voelen de Belgen het ook aan.
Wij bouwen aan een hervorming die justitie rechtvaardiger en efficiënter maakt.
WAT WIJ WILLEN
EEN.
EEN TOEGANKELIJK RECHT
•We verbeteren de toegang tot het recht voor de gewone man en vrouw.
De griffierechten gaan omlaag en we schaffen de btw op de diensten van advocaten af.
•We vereenvoudigen de procedures en bevorderen het gebruik van eenvoudige taal.
•We verruimen het recht op juridische bijstand en het recht op een pro-Deoadvocaat en we verhogen het budget ervoor.
•We bouwen eerstelijnsrechtbanken en vredegerechten uit in plaats van de huidige doorgedreven centralisering.
•We halen zoveel mogelijk taken weg van het ambt van deurwaarder.
Zo vermijden we overdreven en nutteloze kosten voor de burgers.
•We moedigen een informatisering van justitie aan die in het belang is van de burger en in handen blijft van de overheid.
TWEE.
EEN EFFICIËNTE JUSTITIE DIE FOCUST OP WAT ER ECHT TOE DOET
•We schaffen de “Afkoopwet” af, geven prioriteit aan het effectief vervolgen van grote fraudeurs en financiële delinquenten en voorzien daar meer middelen voor.
•We willen zware criminaliteit ernstig en efficiënt bestraft zien.
•We houden meer rekening met de belangen van het slachtoffer in de behandeling van een zaak door de politie, het Openbaar Ministerie of de rechtbank.
•We verzetten ons tegen de privatisering van het recht waarbij staten en volkeren aan rechten inboeten in het voordeel van multinationale ondernemingen.
DRIE.
DE GEVANGENIS IS HET LAATSTE MIDDEL
•We gebruiken meer herstelgerichte en opvoedende straffen in plaats van repressieve als het gaat om buurtcriminaliteit, ook in het belang van de slachtoffers.
•We zetten tijdens de detentie meer in op de re-integratie zodat ex-gevangenen de samenleving niet opnieuw in gevaar brengen.
•We differentiëren het gevangeniswezen: meer veiligheidsmaatregelen voor zware criminelen, en kleine arresthuizen dichter bij huis voor jonge delinquenten.
•We voorzien gespecialiseerde psychiatrische instellingen voor geïnterneerden en ontwenningsinstellingen met verslavingsbegeleiding voor drugsverslaafden.
Zij horen niet thuis in de gevangenis.
VIER.
EEN PARTICIPATIEVE JUSTITIE DIE DE BURGERS BETREKT
•We zorgen ervoor dat problemen tussen burgers zoveel mogelijk door bemiddeling onderling opgelost worden, via Justitiehuizen en een goede eerstelijnse rechtsbijstand.
•We ijveren voor de veralgemening van de inzet van sociale rechters, zoals die nu al functioneren in de arbeidsrechtbanken.
•We verzetten ons tegen de hervorming van het Hof van Assisen.
Het stelsel van de volksjury bij dat Hof mag niet uitgehold worden.
VIJF.
RESPECT VOOR DE RECHTSSTAAT
•We verdedigen het statuut van de onderzoeksrechters.
Hun exclusieve wettelijke bevoegdheden in het gerechtelijk onderzoek moeten gehandhaafd worden.
•We waarborgen en herstellen de rechten van verdediging, zowel in de burgerlijke procedure als in de strafprocedure.
•We zorgen ervoor dat rechters de tijd en ruimte krijgen om een strafzaak uitputtend te behandelen, zonder druk van prestatiecontracten of outputfinanciering.
•We vragen de afschafng van de GAS-wet.
De Gemeentelijke Administratieve Sanctie schendt immers het principe van de scheiding der machten.
•Wij willen een herfinanciering om een democratische justitie mogelijk te maken.
VISIE
EEN.
EEN TOEGANKELIJK RECHT
Met argumenten als “rechtspraak is een kostbaar goed” en “strijd tegen overconsumptie” maakte de regering het gerecht voor de gewone burger nog ontoegankelijker dan het al was.
In 2016 hervormde ze het systeem van juridische bijstand en voerde daarbij een verplichte bijdrage in voor rechtzoekenden.
Het is maar goed dat het Grondwettelijk Hof de regering terugfloot en oordeelde dat zo’n remgeld “een aanzienlijke vermindering” van het recht op juridische bijstand zou teweegbrengen.
Wij komen op voor een volwaardige financiering van het pro-Deosysteem.
We verhogen de inkomensgrenzen zodat meer mensen recht hebben op een pro-Deoadvocaat.
Op termijn bouwen we het systeem van juridische bijstand uit als een onderdeel van de sociale zekerheid zodat iedereen een betaalbare toegang heeft tot het gerecht.
De regering verhoogde ook de rolen griffierechten.
Dat is de bijdrage in de kosten voor wie een gerechtelijke procedure instelt.
De maatregel maakt justitie nog ontoegankelijker.
Wij komen op voor een rechtspraak dichtbij de plek waar mensen wonen zodat een probleem laagdrempelig, snel en goedkoop opgelost kan worden.
Vandaag staan vooral de vredegerechten die toch het dichtst bij de burger staan, onder druk.
De regering sloot 34 vredegerechten.
De vrederechter is de figuur bij uitstek die voor laagdrempeligheid zorgt, en net hier bespaart men.
Zo wordt het gerecht nog meer een ivoren toren.
Wij vragen meer middelen voor de vredegerechten omdat zij het dichtst bij de bevolking staan.
Het is een elementair democratisch recht de eigen zaak in een verstaanbare taal behandeld te zien.
Elke rechterlijke beslissing moet begrijpelijk zijn en in een duidelijke en eenvoudige taal opgesteld.
Met een argumentatie in een duidelijke en voor iedereen toegankelijke stijl.
Wij willen een openbare dienst opzetten die de taken van de gerechtsdeurwaarder zoveel mogelijk overneemt.
Een betekening – dat is de afgifte door een gerechtsdeurwaarder van een afschrift van de akte – kan veelal gebeuren via een aangetekende brief met ontvangstbewijs.
Op die manier vermijden we overdreven en nutteloze kosten voor de burgers.
Wij verzetten ons tegen een ontoegankelijke justitie die alleen voor het grote geld efficiënt is.
Wij steunen een onafhankelijke justitie waar ook de gewone burger met zijn of haar problemen terecht kan.
TWEE.
EEN EFFICIËNTE JUSTITIE DIE FOCUST OP WAT ER ECHT TOE DOET
Grote fraudeurs hebben nog te vaak vrij spel.
De bevoegde diensten moeten een sterkere staf krijgen en voldoende middelen om de fraude gecoördineerd aan te pakken, maar vooral ook om fraude te voorkomen.
We willen geen schikkingen met fraudeurs, we willen ze bestraffen.
Daarom zijn we tegen de “Afkoopwet”.
Die privilegieert grote belastingontduikers en corrupte personen en komt vooral de grote financiële criminaliteit goed uit.
Tot de eerste begunstigden ervan behoorde Omega-Diamonds, dat nauwelijks 160 miljoen euro moest betalen voor een fraude van naar schatting 4,5 miljard euro.
En de Belgisch-Kazachse miljardair Pathok Chodiev werd voor corruptie “witgewassen” met een boete van amper 25 miljoen euro.
Dat kan toch niet!
Wie de veiligheid, de waardigheid van mensen en hun leven in gevaar brengt, verdient een straf.
We moeten de maatschappij beschermen tegen misdadigers.
Maar uiteindelijk is de samenleving toch het meest gebaat bij de afname van het aantal misdaden en bij de re-integratie van voormalige veroordeelden zodat ze niet hervallen.
Daarom moet er veel aandacht gaan naar preventie en het voorkomen van misdrijven.
Deze regering bediende de superrijken en multinationals op hun wenken en beloofde hen wat ze de gewone burger onthoudt: een efficiënte rechtbank.
Het wordt een Engelstalige handelsrechtbank in Brussel: de Brussels International Business Court.
Deze BIBC krijgt als enige taak internationale handelsgeschillen te beslechten en is een rechtbank op maat van de multinationals.
Handelsverdragen zoals TTIP stellen multinationals in staat overheden voor een private rechtbank te dagvaarden wanneer zij van mening zijn dat die hun (toekomstige) winsten in gevaar brengen, bijvoorbeeld door nieuwe milieuof arbeidswetgeving.
Dat is ontoelaatbaar.
DRIE.
DE GEVANGENIS IS HET LAATSTE MIDDEL
Wij pleiten voor herstelgerichte en opvoedende straffen.
Dan ligt de focus op het herstel van de schade van het slachtoffer (bij diefstal of bij slagen en verwondingen bijvoorbeeld) en niet alleen op de straf.
Deze bestraffing biedt ook meer garantie dat de dader – eventueel op termijn – met succes in de maatschappij wordt gere-integreerd.
Betrokkenheid van de burgers bij justitie is essentieel om dat goed te laten functioneren.
Ons land scoort niet goed inzake recidive.
Meer dan elders komen gevangenen na hun vrijlating opnieuw in de criminaliteit terecht.
Gevangenisstraffen hebben een doel, maar we mogen niet vergeten dat wie gestraft is na een tijdje ook terug in de maatschappij terechtkomt.
We willen dat gevangenen zich na hun vrijlating re-integreren en onze samenleving niet opnieuw in gevaar brengen.
De criminaliteit voorkomen moet vooropstaan en dat moet in de gevangenis zelf gebeuren.
Daar moet de re-integratie zo goed mogelijk voorbereid worden.
Dat spaart ook veel geld uit.
Criminaliteit jaagt de samenleving immers op kosten: gevangenissen, politiemensen, opvolgingsdiensten enzovoort.
Ons gevangeniswezen heeft diversificatie nodig, want de leefomstandigheden van de gedetineerden zijn bedenkelijk.
Het Europees Hof voor de Rechten van de Mens veroordeelde België meerdere keren wegens mensonterende detentie-omstandigheden.
Wij willen meer veiligheidsmaatregelen bij de detentie van zware criminelen.
Voor jonge delinquenten willen we meer kleine arresthuizen dichtbij huis waar het contact tussen hen en familieleden en bewaarders centraal staat.
We willen meer kleinschalige transitiehuizen voor mensen die het laatste jaar van hun straf uitzitten, met intensieve begeleiding naar re-integratie in de samenleving.
Er zitten ook heel wat mensen met een psychische stoornis of met een verstandelijke handicap in de gevangenis.
Voor hen moet therapie voorzien zijn en aangepaste begeleiding.
Een gevangenis is voor hen niet de geschikte omgeving om progressie te maken.
VIER.
EEN PARTICIPATIEVE JUSTITIE DIE DE BURGERS BETREKT
Democratische controle op justitie is nodig.
Wij kunnen de bevolking bij de rechtspraak betrekken via verkozen of gedelegeerde lekenrechters.
Waarom krijgen sociale organisaties niet het recht mensen bij te staan zoals de vakbonden dat doen voor de arbeidsrechtbank?
Naast de professionele rechter kunnen bijzitters zetelen die komen uit jongeren-, wijk-, huurdersen andere middenveldorganisaties.
Bemiddeling en informatie kunnen wonderen verrichten en een dure gerechtelijke procedure voorkomen.
Dat is in ieders voordeel.
Problemen tussen burgers kunnen dikwijls onderling opgelost worden.
Justitiehuizen en een goede eerstelijnse rechtsbijstand zijn hier cruciaal.
Wij verzetten ons tegen de afbouw van het Hof van Assisen voor zeer zware misdaden waardoor veel minder zaken naar dat Hof verwezen zouden worden.
Assisen is een van de gerechtshoven waar de burger het dichtst bij de rechtspraak betrokken is.
Wij zijn tegen de uitholling van het grondwettelijk recht op een volksjury.
VIJF.
RESPECT VOOR DE RECHTSSTAAT
Het neoliberaal denkkader herleidt de rechterlijke macht tot een verlengstuk van de uitvoerende macht.
Dat gebeurt heel subtiel, maar daarom niet minder dwingend.
Zo plaatst men korpsoversten onder het voortdurend gezag van ambtenaren van het ministerie van Justitie en bouwt men de rol van de onderzoeksrechters af.
Parket en federale politie winnen aan macht en de rechten van verdediging gaan achteruit.
Dat justitie efficiënter en moderner kan en moet, akkoord.
Maar justitie is geen privébedrijf: economisch rendement kan niet het uitgangspunt zijn.
De managersaanpak heeft in Nederland geleid tot een uitholling van de kwaliteit van de besluiten omdat de dwang van de kwantiteit er de plak zwaait.
Dat concludeerde de Nederlandse Rekenkamer in 2016.
Democratische rechtspraak vereist tijd en middelen.
Ze is een noodzakelijke kost voor de samenleving.
België bengelt met 0,7% van de begroting voor justitie ver onder het Europese gemiddelde van 2,2%.
Daar is de rechtzoekende het eerste slachtoffer van.
Zaken worden tergend lang uitgesteld.
Het justitiepaleis van Namen kwam onlangs in het nieuws omwille van een instortend plafond.
De staat van veel vredegerechten is lamentabel.
Er is een onderbemanning bij alle personeelsgroepen.
Toch duwt de regering een lineaire besparing van 10% door.
Wij willen een herfinanciering om een democratische justitie mogelijk te maken.
De scheiding der machten is een pijler van de rechtsstaat.
De rechterlijke macht moet bescherming bieden tegen willekeur en een tegengewicht vormen voor de uitvoerende macht.
Het gerecht moet onafhankelijk van de andere machten blijven.
We verzetten ons tegen de pogingen het ondergeschikt te maken aan de regering en de politiediensten.
Onderzoeksrechters zijn cruciaal voor de transparantie en de controle op de wettelijkheid van de onderzoeksprocedures door de politie, de veiligheidsdiensten en het openbaar ministerie.
Zij moeten meester blijven van het gerechtelijk onderzoek.
Zowel in de burgerlijke procedure als in de strafprocedure moeten de rechten van de verdediging gewaarborgd zijn.
“Geheime” dossiers die alleen de rechtbank kan inkijken, zijn dan ook not done, net zoals de afbouw van de verzetsmogelijkheden in burgerlijke procedures.
Er mag snel recht worden gesproken, maar niet ten koste van de rechten van verdediging.
Er zijn plannen om de procedure van schuldig pleiten – de “plea bargaining” – uit de Verenigde Staten over te nemen.
Dat brengt het recht op een eerlijk proces in het gedrang.
Want deze procedure houdt het gevaar in dat onschuldige personen, om erger te voorkomen, gepusht worden iets te bekennen dat zij niet gedaan hebben.
Daarnaast is er het gevaar dat er geen grondig onderzoek meer gebeurt, vermits de (on)schuldige toch al bekend heeft.
De procedure is een breuk met de Belgische strafrechttraditie die altijd geopteerd heeft voor de regels van een strafproces met aanklacht en verdediging.
Ook het respect voor de privacy staat onder druk door de aantasting van het gedeelde beroepsgeheim bij hulpverleners.
Het gedeeld beroepsgeheim mag geen vrijgeleide zijn om verkregen informatie zomaar vrij te delen.
“Privacy niet belangrijk vinden omdat je niets te verbergen hebt, is hetzelfde als niet geven om vrijheid van meningsuiting omdat je niets te zeggen hebt,” schrijft Edward Snowden.
Democratische rechtspraak vereist tijd en middelen, is een noodzakelijke kost voor de maatschappij.
Rechters moeten de tijd en de ruimte krijgen om een strafzaak uitputtend te behandelen, zonder druk van prestatiecontracten (hoeveel zaken ze op welke termijn moeten afhandelen) of outputfinanciering (waarbij men een bepaald budget per zaak niet mag overschrijden).
Waarheidsvinding moet altijd vooropstaan.
WTF35? INVESTEER IN ONDERWIJS NIET IN OORLOG STEM GEWELDIG VREEDZAAM
VI. VREDE EN SOLIDARITEIT TUSSEN DE VOLKEREN
36. EUROPA VAN DE MENSEN, NIET VAN DE CENTEN
STANDPUNT
Samen kunnen we veel bereiken.
Daarvoor is Europese samenwerking essentieel.
Maar de grote maatschappelijke uitdagingen structureel aanpakken en ons programma realiseren vereist wel een totaal ander Europa.
Ons programma gaat over openbare investeringen.
Maar de Europese verdragen zitten vast in een besparingslogica.
Wij willen kwaliteitsvolle openbare diensten en het recht bepaalde sectoren te vermaatschappelijken.
Maar de Europese verdragen duwen richting liberalisering en privatisering ervan.
Wij willen een ambitieus ecologisch investeringsprogramma.
Maar de Europese Unie zet een markt op waar bedrijven schone lucht kopen in plaats van hun eigen lucht te zuiveren.
Daarom geven wij onszelf zuurstof door de Europese verdragen in vraag te stellen.
WAT WIJ WILLEN
EEN.
WE MOETEN INVESTEREN: WE BREKEN MET DE BESPARINGSVERDRAGEN
•Om ons sociaal en ecologisch investeringsplan te verwezenlijken, bevrijden we ons van de autoritaire begrotingsregels van de Europese Unie in het Verdrag inzake stabiliteit, coördinatie en bestuur (VSCB), het Verdrag van Lissabon en het Stabiliteitspact.
•We steunen een Europees plan voor openbare investeringen met sociale en ecologische doelstellingen (zie ons Europees programma), ter ondersteuning van ons nationaal RedGreen Deal-plan.
•We wijzigen het Europese Stelsel van Rekeningen (ESR 2010) om het keurslijf van staten en gemeenten, dat een zware belemmering vormt voor ambitieuze overheidsinvesteringen, op te heffen.
•We gebruiken Europese fondsen voor sociale en milieudoelstellingen, in weerwil van bezuinigingsplannen en structurele hervormingen.
•We trekken ons terug uit de Europese regeling voor de handel in emissierechten voor grote bedrijven (ETS).
We vervangen verhandelbare emissierechten door bindende maximale emissienormen, per sector vastgelegd.
TWEE.
OPENBARE DIENSTEN EUROPEES UITBOUWEN
•Met een openbare energiepool maken we ecologische planning mogelijk.
We werken samen met openbare energiebedrijven in Europa voor de uitwisseling van technologie en voor het beheer van energiestromen.
•We komen terug op de liberalisering van het internationaal treinverkeer in Europa en maken dat toegankelijker.
We bouwen het prioritair uit voor de verplaatsingen over middellange afstanden in Europa (minder dan 1.000 km).
•De Europese richtlijnen van het “vierde spoorwegpakket” uit 2016 leiden naar de privatisering van passagierstreinen.
We weigeren ze toe te passen.
•We houden de watersector, inclusief drinkwatervoorziening en afvalwaterzuivering, in publieke handen.
•We beschermen de gezondheidsen zorgsector tegen commercialisering.
•We versterken openbare diensten in plaats van ze te ontmantelen.
We breken met artikels 101-107 van het Europees Werkingsverdrag en maken zo staatshulp weer mogelijk.
DRIE.
EUROPEES SOCIALE RECHTEN VERSTERKEN IN PLAATS VAN ONTMANTELEN
•We voeren het non-regressie beginsel in: er komen alleen Europese maatregelen die voor sociale, democratische of ecologische vooruitgang zorgen.
•We willen gelijk loon voor gelijk werk.
Voor elke werknemer geldt het loon en het socialezekerheidstarief van het land waar hij of zij effectief werkt en dat wordt daadwerkelijk gecontroleerd, tegen de sociale dumping.
•We respecteren bestaande statuten – zoals de wet-Major – die beroepsgroepen beschermen.
We bekijken de uitbreiding ervan naar andere beroepsgroepen.
We weigeren een Europese proportionaliteitstest voor nieuwe statuten.
VIER.
CRUCIALE DEBATTEN DOOR DE MENSEN LATEN BESLISSEN
•We laten de mensen beslissen: via een bindend volksinitiatief kunnen een miljoen mensen uit zeven lidstaten een wetgevend initiatief opleggen aan instellingen of een asociale maatregel blokkeren.
•Fundamentele beslissingen over de toekomst van de EU worden in iedere lidstaat bij referendum voorgelegd.
•De onderhandelingen en vergaderingen van de Europese Raad, de Eurogroep, het Europees Stabiliteitsmechanisme en Ecofin moeten openbaar zijn, via livestream en officiële openbare verslagen.
•We stoppen de draaideuren tussen de Europese instellingen en het grootbedrijf.
Tot vijf jaar na hun mandaat mogen Europese Commissarissen of parlementsleden geen mandaat aanvaarden bij banken, multinationals en beursgenoteerde bedrijven.
•Parlementsleden moeten alle lobbycontacten, ook die buiten de muren van het parlement, aangeven.
•We willen meer privacybescherming voor mensen in digitale communicatie en meer transparantie van het grootbedrijf.
Big Brother gaat bij ons de deur uit.
•We garanderen de democratische vrijheden en mensenrechten tegen massadatabanken, passagiersregisters en digitale vingerafdrukken.
•Klokkenluiders beschermen we.
VIJF.
DE GRENZEN DICHT VOOR FISCALE FRAUDEURS EN SPECULANTEN
•We doen een burgeraudit van de overheidsschuld en organiseren een Europese conferentie die leidt tot moratoria, lagere interestvoeten, schuldherschikkingen en gedeeltelijke schuldannuleringen ten nadele van particuliere banken.
•We willen rechtvaardige fiscaliteit voorrang geven op het vrije verkeer van kapitaal.
Wij leggen de Tobintaks weer op tafel.
•We verbieden hedgefondsen en gestructureerde financiële producten (derivaten), evenals kortetermijnspeculatie en short selling.
•We willen een effectief minimumtarief voor de vennootschapsbelasting van 25% in alle lidstaten.
Alle multinationals moeten hun activiteiten per lidstaat volledig publiek maken en belastingen betalen waar ze winst maken.
•We verbieden transacties met belastingparadijzen en strijden voor een echte Europese zwarte lijst van belastingparadijzen, inclusief EU-lidstaten.
VISIE
Samen kan heel wat.
Europese samenwerking is essentieel.
Geen land kan bijvoorbeeld de klimaatcrisis alleen aanpakken.
Ook belastingontwijking door multinationals vereist een Europese aanpak van de achterpoortjes en belastingparadijzen.
Maar de grote uitdagingen structureel aanpakken en ons programma realiseren vereist wel een totaal ander Europa.
Een Europa niet van concurrentie tussen de volkeren, maar van solidariteit, samenwerking, ontwikkeling, inspraak en duurzaamheid.
Een Europa met een centrale rol voor openbare sectoren.
Met overheidsmonopolies om de sleutelsectoren te beschermen tegen de haaien van de markt en de beursspeculanten.
Maar ook met openbaar bestuur, waar mensen met enthousiasme en ambitie voor de sociale en ecologische vooruitgang de dienst uitmaken.
Een Europa met openbare investeringen, niet in de oorlogsindustrie, maar in klimaat, in fossielvrije energie, in publiek transport, in onderwijs, cultuur, huisvesting, zorg.
Een Europa dat fondsen mobiliseert met een vermogensbelasting, met een taks op financiële transacties en dat spijkerhard strijdt tegen de fiscale paradijzen.
Een continent met een hoog minimumloon, met een lagere pensioenleeftijd en met een strikte toepassing van het principe “gelijk loon voor gelijk werk”.
Want vandaag draait alles krom.
Vermarkting, concurrentie en besparingen zijn de Europese ordewoorden.
Openbare diensten worden kapot bespaard.
Vermarkten is immers: de openbare sector terugdringen en alles overleveren aan de winstlogica.
De concurrentieen besparingsdynamiek maakt Europa kapot.
In de eurozone is een vijfde van de jongeren werkloos.
In sommige landen is dat één op de twee.
In tien jaar tijd is het aantal werkende armen in Duitsland verdubbeld.
Bijna de helft van de Hongaarse kinderen groeit op in armoede.
In Italië leven 8 miljoen mensen in precaire omstandigheden.
In Frankrijk zijn 9 miljoen mensen arm, onder wie 3 miljoen kinderen.
Dat is de balans van 25 jaar Merkel en Hollande, Juncker en Macron.
Een kwarteeuw autoritair besparingsbeleid, een kwarteeuw sociale afbraak, een kwarteeuw vermarkting door een grote coalitie van liberalen, christenen sociaaldemocraten.
Telkens opnieuw zijn al deze regels gestemd door alle traditionele partijen, inclusief de groenen en sociaaldemocraten.
Méér van dat is ook de enige weg voorwaarts volgens Merkel en Macron.
En ook volgens de N-VA.
“We moeten volop de productieve concurrentie tussen steden, regio’s en landen aanmoedigen.
Het is die concurrentie die ons allen net voortstuwt,” zegt voormalig Europees parlementslid Sander Loones van de N-VA.
Meer van dat is ook wat er komt als men niet breekt met de Europese verdragen.
Of het nu over klimaat gaat of over openbare dienstverlening, authentiek links zal de Europese verdragen, verordeningen en richtlijnen in vraag moeten stellen.
Tenzij men het eigen programma wil begraven.
Want de Europese instellingen hebben tanden.
Commissievoorzitter Juncker vatte het volmaakt samen: geen democratie tegen de Europese verdragen.
De financiële markten moeten de mensen leren “juist” te stemmen, vertelde zijn collega-commissaris Oettinger.
Als je de besparingsregels in vraag stelt, zullen de markten je wel een lesje leren, beaamde Draghi, de voorzitter van de Europese Centrale Bank.
De Trojka met haar memoranda en boetes is nooit ver weg.
Die logica moet weg.
Zoniet zal Europa ofwel een continent van autoritarisme worden, ofwel uiteenspatten door de wedergeboorte van oude nationalistische tendensen.
Tegenover de almacht van het Europese grootbedrijf wil de PVDA mee een tegenmacht creëren.
Die strijd aangaan begint met het kader te weigeren.
Asociale richtlijnen zetten we niet langer om.
We verbinden de strijd op Europees vlak.
We leren van de Duitse vakbonden en de Franse spoorwerkers over de loonstrijd en het verdedigen van de openbare dienstverlening.
Van de Ierse, Griekse en Italiaanse waterbewegingen leren we over het recht op water.
Van de precaire werknemers van Deliveroo, Amazon en Ryanair over hoe acties Europees te coördineren.
Van de Europese dokwerkers over hoe de liberalisering van statuten te stoppen.
Van Poolse en Spaanse vrouwen hoe zich te organiseren tegen aanvallen op basisrechten.
EEN.
WE MOETEN INVESTEREN: WE BREKEN MET DE BESPARINGSVERDRAGEN
Een ambitieus programma van sociale en ecologische investeringen is het tegenovergestelde van bezuinigen.
Wij stappen af van het Begrotingspact (VSCB) en het Stabiliteitspact.
Maar we gaan ook voor ongehoorzaamheid tegenover het Europees Verdrag zelf.
In artikel 121, 126 en 136 organiseert dat Verdrag betreffende de Werking van de Europese Unie het toezicht op de twee beruchte cijfers van de EU: de openbare schuld van een lidstaat mag niet meer dan 60% van het bbp bedragen en het begrotingstekort niet meer dan 3%.
Het latere Six Pack en het Begrotingspact (VSCB) verscherpten dat toezicht nog: het structureel begrotingstekort moet teruggedrongen worden tot 0,5% van het bbp.
Het Two Pack verscherpte dan weer de toezichtprocedure: de regeringsuitgaven mogen niet sneller stijgen dan de door de Commissie vastgelegde potentiële economische groei.
Die percentages zijn zuiver ideologische keuzes, gebaseerd op gemiddelden van drie decennia geleden.
Het Europese stelsel van rekeningen, afgekort ESR 2010, maakt geen onderscheid meer tussen gewone en buitengewone gemeentelijke boekhouding.
In plaats van een investering over meerdere jaren af te schrijven moeten de gemeenten dit bedrag volledig registreren in het jaar van de lening.
De investeringen van de lokale overheden hebben er zwaar onder te lijden.
Deze lokale investeringen vertegenwoordigen een derde van de overheidsinvesteringen.
Er zonder komt het onderhoud en de renovatie van de lokale infrastructuur in het gedrang.
In het licht van de algemene bezuinigingen, liberaliseringen en privatiseringen zijn de Europese fondsen slechts een druppel in een oceaan van concurrentie.
Maar ook deze druppel wordt gebruikt om openbare diensten en sociale rechten te verzwakken.
Meer en meer worden deze fondsen officieel verbonden met voorwaarden inzake de naleving van de structurele hervormingen die de Commissie heeft “voorgesteld” om haar liberaliseringsbeleid op te leggen.
Wij wijzen dat af.
De Europese fondsen moeten naar lokale en sociale behoeften gaan en niet naar prestigieuze projecten ten voordele van de rijksten.
We hebben een ambitieus investeringsplan nodig.
Elke duurzame en sociale politiek vergt urgente investeringen: in sociale woningen, voor woonisolatie, in scholen, in de gezondheidszorg, in duurzame energie.
Een klimaatreddingsplan kan niet zonder openbaar vervoer van personen en goederen of zonder forse investeringen in stadsverwarmingsnetten.
Zo’n reddingsplan zal botsen met het Europese Emissions Trading System, de markt waar bedrijven schone lucht kopen in plaats van hun eigen lucht te zuiveren.
TWEE.
OPENBARE DIENSTEN EUROPEES UITBOUWEN
De basisfunctie van een openbare dienst is: diensten verlenen aan de gemeenschap.
Ze is niet: de zakken van aandeelhouders vullen.
De privatiseringen, in al hun vormen, zijn mislukt.
We weigeren nog meer openbare diensten te privatiseren.
We hebben sterke openbare diensten nodig.
Artikel 60 van het Werkingsverdrag van de EU is daar onverenigbaar mee.
“De lidstaten spannen zich in om bij de liberalisering der diensten verder te gaan dan waartoe zij verplicht zijn op grond van de richtlijnen,” staat daar.
En de artikelen 101-107 en 126 van dat Werkingsverdrag zijn onverenigbaar met een programma dat de ontwikkeling van overheidsbedrijven bepleit.
In 2006 verklaarde de Commissie dat volgens haar “bijna alle sociale diensten beschouwd kunnen worden als economische activiteiten” die onder de fundamentele economische vrijheden vallen.
De Europese instellingen zullen eventuele progressieve maatregelen beoordelen op: zijn ze wel evenredig?
Hinderen ze de heilige vrije concurrentie niet te veel?
Zij die voor het openbaar vervoer per spoor kiezen, zullen de liberalisering van het spoorvervoer op hun weg vinden.
De Commissie werkt sinds 2001 met de vier “spoorwegpakketten” aan het klaarmaken van het spoorvervoer voor de markt.
Een publieke energiesector zal dan weer af te rekenen krijgen met richtlijnen die de sector sinds 1996 liberaliseren.
De postsector lijdt sinds de jaren 1990 onder de liberaliseringsklappen van de Commissie.
Het kennisgevingsmechanisme van de Dienstenrichtlijn vereist de toestemming van de Europese Commissie alvorens men nieuwe regels kan invoeren.
De lijst is eindeloos.
Wij willen daarop reageren met een duidelijke koerswijziging.
We houden ons niet aan de regels die liberalisering en privatisering opleggen en kiezen voor openbare diensten.
Omwille van mobiliteitsen milieuredenen komen we terug op de liberalisering van het internationaal treinverkeer in Europa en maken het toegankelijker.
We bouwen het prioritair uit voor de verplaatsingen over middellange afstanden in Europa (minder dan 1.000 km).
Dat biedt een alternatief voor het sterk vervuilende luchtverkeer op het Europese continent.
In de praktijk promoot de overheid vandaag het luchtverkeer.
De energierevolutie zal de liberalisering van de energiemarkt terugdraaien.
Met een openbare energiepool beginnen we aan ecologische planning.
We stimuleren de samenwerking tussen openbare energiebedrijven in Europa voor technologie-uitwisseling, bijvoorbeeld voor de ontwikkeling van de waterstofsector en voor het beheer van energiestromen.
Op deze manier geniet ieder van de sterke punten van elk land.
Zoekend naar nieuwe te vermarkten en te liberaliseren sectoren, heeft de Europese Commissie het water en de gezondheidszorg in het vizier genomen.
Het recht op water en het recht op gezondheid zijn basisrechten.
Ze zijn niet te koop.
We houden de watersector, inclusief drinkwatervoorziening en afvalwaterzuivering, in publieke handen.
We verdedigen de gezondheidsen zorgsector tegen de klauwen van de markt.
DRIE.
EUROPEES SOCIALE RECHTEN VERSTERKEN IN PLAATS VAN ONTMANTELEN
De sociale dumping tiert welig.
De bouwsector importeert goedkope tijdelijke arbeidskrachten om de lonen naar beneden te duwen.
Bedrijven als Ryanair maken schaamteloos gebruik van de Europese economische vrijheden om sociale systemen te ondermijnen.
Dat is het tegendeel van de vooruitgang waarvoor Europese samenwerking zou moeten zorgen.
Daarom voeren we het principe van non-regressie in: alleen maatregelen die voor sociale, democratische en ecologische vooruitgang zorgen, worden geaccepteerd.
Best practices, not worst cases.
Dat begint met gelijk loon voor gelijk werk.
Voor elke werknemer geldt het loon en het socialezekerheidstarief van het land waar hij of zij effectief werkt: het lex loci laboris.
Beschermde statuten van bijvoorbeeld havenarbeiders maar ook van chauffeurs behouden en versterken we.
Ze zijn een dam tegen sociale dumping, zowel Europees als nationaal.
Ze kunnen ongevallen voorkomen want ze staan garant voor een degelijke opleiding en bescherming.
Europese proportionaliteitstoetsen die bestaande of nieuwe statuten bemoeilijken, weigeren we.
Integendeel, het model van de wet-Major dient uitgebreid naar andere sectoren, zoals (opnieuw) de scheepsherstelling, de luchthavens, het transport en de bouw.
Strenge controle is nodig.
Het Europees arbeidsagentschap moet daar, net als de nationale inspectiediensten, genoeg middelen voor krijgen.
VIER.
CRUCIALE DEBATTEN DOOR DE MENSEN LATEN BESLISSEN
We willen geen unie die boven de democratie staat.
Vandaag worden Europese wetten letterlijk geschreven door en voor de lobby’s van het grootbedrijf.
Enkel de Europese Commissie heeft het recht wetten voor te stellen en zij staat geheel ten dienste van deze lobby’s.
Het kan niet dat zij wetten schrijven en naar hun hand zetten.
Dat initiatief moet via referenda gaan naar de burgers en de sociale organisaties.
We laten de mensen beslissen.
Via een bindend volksinitiatief kunnen een miljoen mensen uit zeven lidstaten een wetgevend initiatief opleggen aan de instellingen of een antisociale maatregel blokkeren.
Maar ook cruciale beslissingen over de toekomst van de EU (zoals een nieuw verdrag) moeten in iedere lidstaat ter referendum voorgelegd worden.
De onderhandelingen in achterkamertjes, maar ook de vergaderingen van de Europese Raad, de Eurogroep, het Europees Stabiliteitsmechanisme en Ecofin moeten openbaar zijn, via livestream en officiële openbare verslagen.
Van de draaideur tussen de privésector en verkozen mandaten moeten we af.
Tot vijf jaar na het eind van hun mandaat mogen Europese Commissarissen of parlementsleden geen mandaat aanvaarden als directielid, als lid van de raad van bestuur of van een adviesraad of als consulent bij banken, multinationals en beursgenoteerde bedrijven.
Parlementsleden moeten elk lobbycontact, ook die buiten de muren van het parlement, aangeven.
We hebben nieuwe normen en waarden nodig voor alle eurocraten, met normale loonplafonds: maximum drie keer het mediane loon in plaats van de pronkerige lonen van 13.000 euro per maand voor een Europarlementslid en 20.000 of 30.000 euro per maand voor een Eurocommissaris.
Een regering die tienduizenden gezichten scant in een treinstation en de gescande gezichten in real-time checkt met een databank, het is geen sciencefiction meer.
De Duitse regering experimenteert ermee in het Berlijnse Südkreuz Bahnhof.
Ook de Europese Unie sponsort allerlei “intelligente veiligheidssystemen”.
Het Europese Passagiersregister verplicht het opslaan van de persoonlijke gegevens van alle vliegtuigpassagiers en intussen werkt de Unie aan een continentale Big Brother databank met biometrische gegevens.
Voor ons moeten maatregelen in de strijd tegen terrorisme niet alleen efficiënt en gericht zijn, maar ook noodzakelijk en proportioneel.
Massasurveillance is niet alleen inefficiënt, maar zet ook onze vrijheid en democratie op het spel.
Die kant willen we niet op.
Big Brother gaat bij ons de deur uit.
We willen meer privacybescherming voor mensen in digitale communicatie en meer transparantie van het grootbedrijf.
We garanderen democratische vrijheden en mensenrechten tegen massadatabanken, passagiersregisters en digitale vingerafdrukken.
Klokkenluiders zoals Antoine Deltour, die het LuxLeaks-schandaal mee naar buiten bracht, beschermen we.
VIJF.
DE GRENZEN DICHT VOOR FISCALE FRAUDEURS EN SPECULANTEN
Voor ons programma van sociale en ecologische investeringen moeten we fondsen mobiliseren.
Daarom moeten we de gratis geldkraan naar speculanten en het grootbedrijf dichtdraaien.
Er vloeien miljarden en miljarden weg in zwarte gaten.
Belastingontwijking kost de Europese Unie jaarlijks tot 1.000 miljard euro, berekende de Europese Commissie zelf.
Ook de staatsschuld blijft wegen op vele landen en wordt gebruikt om de besparingen en de speculatie van de financiële markten tegen landen te billijken.
Europees moet bekeken worden hoe de staatsschuld van verschillende landen precies tot stand kwam en wie daar verantwoordelijk voor is.
Banken en financiële instellingen die voor de opbouw van die schuld verantwoordelijk zijn of ervan profiteerden, moeten aansprakelijk gehouden worden.
Wij voeren een burgeraudit van de overheidsschuld uit en organiseren een Europese conferentie die resulteert in moratoria, lagere interestvoeten, schuldherschikkingen en gedeeltelijke schuldannuleringen ten koste van particuliere banken.
We verbieden hedgefondsen en gestructureerde financiële producten (derivaten), evenals kortetermijnspeculatie en short selling.
We geven rechtvaardige fiscaliteit de voorrang op het vrij verkeer van kapitaal.
We leggen de Tobintaks – de financiële transactietaks – weer op tafel.
We hebben een hoog belastingtarief nodig voor het grootbedrijf in de Europese Unie.
We willen voor de vennootschapsbelasting een effectief minimumtarief van 25% in alle lidstaten, zonder uitzondering.
Alle multinationals dienen hun activiteiten per lidstaat volledig publiek te maken en belastingen te betalen waar ze winst maken.
Zolang er binnen de Europese Unie belastingparadijzen zijn, moet het mogelijk zijn vrij verkeer van kapitaal aan te vechten.
Artikel 64 van het Werkingsverdrag van de Europese Unie vermeldt als mogelijk gerechtvaardigde redenen om dat te doen: maatregelen tegen inbreuken op de belastingwetgeving en maatregelen uit hoofde van de openbare orde of de openbare veiligheid.
De vernietiging van openbare diensten en pensioenen door het stelen van belastinggeld moet een van deze redenen zijn.
We verbieden transacties met belastingparadijzen en strijden voor een echte Europese zwarte lijst van belastingparadijzen, inclusief EU-lidstaten.
De enige toegestane transacties met belastingparadijzen zijn transacties waarvan eerder is aangetoond dat ze gerechtvaardigd zijn door reële economische activiteiten.
Dat impliceert de opheffing van de fiscale en economische verdragen tussen België en belastingparadijzen, behalve voor de uitwisseling van fiscale informatie.
We verbieden banken actief te zijn in belastingparadijzen door bankvergunningen van weerspannige instellingen in te trekken.
37.HET HANDELSBELEID OMGOOIEN
STANDPUNT
Internationale handel en investeringen, dat is al te vaak het speelveld van de grote multinationals, met hun ongebreideld winstbejag.
Het recht van de sterkste, de wet van de jungle, handel als oorlog: daar maken we komaf mee.
We zetten in op een win-win handelsen investeringsbeleid.
Waar arbeidsrechten en lonen, openbare diensten en sociale sectoren, voedselsoevereiniteit en het milieu beschermd zijn.
Waar het achterkamergesjoemel van de multi-lobby’s is uitgebannen en democratische controle een evidentie is.
Waar de almacht van de multinationals is ingeperkt, en hun straffeloosheid ten einde is.
Kortom, een handelsbeleid voor duurzame ontwikkeling en sociale vooruitgang.
WAT WIJ WILLEN
EEN.
VOOR EEN SOCIAAL HANDELSEN INVESTERINGSBELEID DAT DE VOLKSGEZONDHEID, HET RECHT OP VOEDSEL EN HET MILIEU BESCHERMT
•We geven milieu, sociale en mensenrechten voorrang op winstbejag in het onderhandelen en afsluiten van handelsakkoorden.
•We nemen in elk handelsakkoord een klachtenen sanctiemechanisme op om die doelstellingen te bereiken.
•We sluiten handelsakkoorden af volgens het principe van non-regressie inzake sociale rechten, salarissen en openbare diensten.
•We steunen de duurzame ontwikkeling van landen in het Zuiden met de overdracht van milieutechnologie via gratis brevetten.
TWEE.
EEN HANDELSBELEID DAT TRANSPARANT IS EN ONDER DEMOCRATISCHE CONTROLE STAAT
•We garanderen dat onderhandelingsmandaten over handelsakkoorden openbaar zijn.
•De teksten van handelsakkoorden moeten tijdens de onderhandelingen erover vrij beschikbaar zijn op het internet.
•We voeren een breed publiek debat vooraleer een handelsakkoord af te sluiten.
•We weigeren arbitrageclausules of uitzonderingsrechtbanken in handelsen investeringsakkoorden waarmee privébedrijven tegen landen kunnen procederen.
DRIE.
VOOR EEN MENSWAARDIGER LEVEN: MISBRUIKEN VAN MULTINATIONALS  BESTRAFFEN
•Wij zorgen dat er een bindend VN-Verdrag over Bedrijven en Mensenrechten komt: dat verdrag moet slachtoffers van misbruik of nalatigheid door multinationale bedrijven toegang geven tot juridisch verweer, herstel of garanties.
•We ijveren voor een wet die bedrijven met zetel in België verplicht de Agenda voor menswaardig werk van de Internationale Arbeidsorganisatie (VN) te respecteren voor hun hele productieketen.
•We verzetten ons tegen de opkoop van landbouwgrond of waardevol milieugebied in ontwikkelingslanden door grote multinationale investeerders.
•We stoppen met de concurrentievervalsende subsidies voor multinationals en maken een einde aan de dumping van goedkope producten op Zuiderse markten.
VISIE
We hebben een win-win handelsbeleid nodig: win-win voor de landen, win-win voor hun bevolkingen.
Dat kan.
Ieder land heeft rijkdommen en troeven die het via internationale handel kan gebruiken voor een evenwichtige en duurzame ontwikkeling.
Het ene land heeft bepaalde grondstoffen, het andere gemakkelijk toegankelijke hernieuwbare energiebronnen.
Handel kan dienen om overal de sterke punten en rijkdommen uit arbeid en natuur ten dienste te stellen van ontwikkeling en vooruitgang.
Maar het handelsbeleid van vandaag voldoet daar helemaal niet aan.
Het draait rond twee pijlers: zogenaamde vrijhandelsakkoorden enerzijds en protectionistische maatregelen anderzijds.
De grootste voorstanders van vrijhandel zijn de multinationals.
Hun lobbygroepen hielden de pen vast voor vrijhandelsverdragen zoals het CETA tussen de Europese Unie en Canada of het voorlopig in de koelkast geplaatste TTIP met de Verenigde Staten.
Vrijhandelsverdragen geven multinationals de vrije hand.
Door fusies en kartels opereren zij over de grenzen van natiestaten heen.
Zo opent het Zwitserse Nestlé een fabriek in Nederland en het Amerikaanse Ford wil zijn auto’s ook kwijt buiten het grondgebied van de VS.
Maar ze botsen op obstakels.
Elke natiestaat heeft immers eigen wetten, eigen tarieven voor import en export en schermt binnenlandse markten af.
De verschillende regels voor inen uitvoer, de verschillende munten en wisselkoersen belemmeren de grootbedrijven in hun verdere internationale groei.
Zij hebben alle baat bij een internationale markt waarin de regels tussen landen niet verschillen en waarin invoertarieven zo laag mogelijk liggen.
Vrijhandelsakkoorden zijn een drama voor de werknemers.
Ze vergemakkelijken delokaliseringen en zetten de werknemers van de landen in directe loonconcurrentie.
Natuurbeschermingswetten moeten wijken voor boskap en roofbouw.
Vrijhandelsakkoorden gaan ook over diensten zoals openbaar vervoer, onderwijs, gezondheidszorg of de pensioenen.
Maar de overheid moet garanderen dat deze diensten duurzaam en voor iedereen toegankelijk zijn.
Handel in diensten heeft dus geen plaats in handelsakkoorden.
Mettertijd werden handelsakkoorden ook afdwingbaar.
Uitzonderingsrechtbanken, procedures om geschillen te beslechten en arbitrageclausules geven multinationals het recht een land financieel te vervolgen, bijvoorbeeld wanneer het parlement van dat land zijn burgers wil beschermen tegen ongezonde producten.
Daarmee wordt alle schijn van democratie weggevaagd.
Dezelfde regels voor ongelijk ontwikkelde landen: dat betekent dat de sterkste wint.
Het lokale kleinbedrijf kan niet op tegen het mondiale grootbedrijf.
Zo simpel is het.
Het Zuid-Amerikaanse Colombia kreeg een voorwaarde opgelegd voor het ondertekenen van het vrijhandelsakkoord met de VS: boeren mogen niet langer ongeregistreerde zaden gebruiken.
In een land waar honger heerst, vernietigde de nationale landbouwdienst 77.000 kg rijstzaad op vraag van … Amerikaans zadenmonopolist Monsanto.
Door partnerschapsakkoorden met Senegal konden Europese visserijreuzen de Senegalese zee leegvissen.
Lokale vissers verloren hun inkomen.
Het door de Europese Unie overgesubsidieerde Europese melkpoeder is vandaag in Ghana twee à drie keer goedkoper dan de lokale verse melk.
De lokale melkboeren gaan eraan failliet.
Deze groeiende ongelijkheid zorgt voor meer conflicten en vluchtelingen.
We moeten af van deze vrijhandelsakkoorden.
Met de PVDA hebben wij ons tegen het TTIP en het CETA verzet.
Met resoluties en interventies van onze volksvertegenwoordigers in het federale en Waalse parlement.
En door deel te nemen aan de burgerbeweging tegen het CETA en de beweging van de TTIP-vrije gemeenten.
Donald Trump beweert dat protectionisme de oplossing zal brengen.
Protectionisme, dat is het “beschermen” van de eigen markt tegen import.
Zo wil Trump een invoertaks van 45% op Chinese producten om op die manier Amerikaanse bedrijven te “beschermen”.
Ook de Europese Unie bereidt zulke heffingen voor.
Protectionisme kan van belang zijn voor ontwikkelingslanden.
Geen enkel land heeft de status “industrieland” bereikt zonder op een bepaald moment bepaalde takken van de industrie te beschermen tegen import uit het buitenland.
Voor de rijke landen ligt dat echter helemaal anders.
Daar staat protectionisme gelijk met: de eigen multinationals beschermen.
Die krijgen immers tegelijk cadeaus om sterk te staan in de wereldwijde concurrentiestrijd.
Protectionisme verandert dus niets aan de concurrentielogica.
Ook dan kan de productie nog altijd gedelokaliseerd worden.
Ook dan moet de Amerikaanse of Europese werknemer nog altijd in concurrentie met de collega’s elders.
De loondumping gaat gewoon door.
Het grootbedrijf eist belastingcadeaus en subsidies om te blijven, en die cadeaus gaan ten koste van gezondheidszorg en andere openbare dienstverlening.
Protectionisme kan leiden tot een regelrechte handelsoorlog, bijvoorbeeld met China.
Zo’n handelsoorlog is dan weer een snelle weg naar militaire confrontatie.
Nee, noch vrijhandelsakkoorden noch protectionisme bieden perspectief.
Of het nu gaat om open of gesloten grenzen voor goederen, de concurrentie tussen werknemers blijft.
Daardoor dalen de lonen in een spiraal naar beneden en wordt de flexibiliteit ten top gedreven.
We hebben een totaal andere handelslogica nodig.
Een die inzet op het bevorderen van duurzame ontwikkeling en die de vrijheid van multinationals beperkt.
Dat vereist solidariteit.
Een eeuw geleden gebruikte het grootbedrijf arbeiders uit naburige dorpen om stakingen te breken.
Of het schakelde andere productieeenheden in om de goederen geproduceerd te krijgen.
De oprichting van nationale vakbonden wist deze praktijken een halt toe te roepen.
Vandaag doet zich hetzelfde verschijnsel voor, maar op een grotere schaal: Europees en internationaal.
De internationale solidariteit van Belgische vakbonden met hun collega’s is daarom ook bijzonder waardevol.
Multinationals moeten multinationaal bestreden worden.
Solidariteit en eerlijke handel betekenen ook dat ontwikkelingslanden extra hulp krijgen.
Dominante landen moeten hun multinationals strenge regels opleggen voor iedere activiteit in het buitenland.
Grondstofprijzen moeten correct zijn.
In plaats van intellectuele eigendomsrechten, patenten en brevetten moet technologieoverdracht de norm worden.
Producten uit ontwikkelingslanden moeten toegang blijven krijgen tot de Europese markt.
Zo kunnen landen een inhaalbeweging maken.
Terwijl handelsakkoorden vandaag alle vrijheid geven aan financiële markten, moeten internationale kapitaalstromen juist gereguleerd en ingeperkt worden.
Speculatie op grondstofof voedselprijzen past niet in ons model.
EEN.
VOOR EEN SOCIAAL HANDELSEN INVESTERINGSBELEID DAT DE VOLKSGEZONDHEID, HET RECHT OP VOEDSEL EN HET MILIEU BESCHERMT
Een totaal ander handelsbeleid is mogelijk.
Een handelsbeleid ver van de concurrentielogica.
Met de steun van de rijke coalitie van vakbonden, burgeren boerenbewegingen, ngo’s en milieuorganisaties willen we dat alternatief weer op de agenda krijgen.
We onderschrijven daarom alleen een onderhandelingsmandaat dat milieu, sociale en mensenrechten voorrang geeft op winstbejag.
We draaien de logica om.
Eerst de mensen, niet de winst.
Dat is een breuk met alle traditionele partijen die de onderhandelingsmandaten van de Europese Commissie goedkeuren.
Toen de onderhandelingen over het TTIP opstartten, werd het plan unaniem gesteund door alle grote partijen in Europa.
Dat kan niet meer.
We weigeren a priori iedere handelsbepaling met een negatieve invloed op onze lonen, openbare diensten of sociale sectoren.
We weigeren iedere handelsbepaling die ontwikkelingslanden dwingt markten te liberaliseren of diensten te privatiseren om aan belangen van andere landen en van het grootbedrijf te voldoen.
Landen moeten kunnen ingrijpen in de markt om rechten te beschermen, armoede te bestrijden, de toegang tot essentiële diensten en voedselzekerheid te verzekeren en duurzame handelsinitiatieven (fair trade) mogelijk te maken.
Landen moeten zelf keuzes kunnen maken over hun voedselen landbouwbeleid, zonder dat ze zich door globale financiële, handelsof landbouwovereenkomsten in een keurslijf bevinden.
TWEE.
EEN HANDELSBELEID DAT TRANSPARANT IS EN ONDER DEMOCRATISCHE CONTROLE STAAT
Het Europese handelsbeleid is in handen van multinationale lobby’s.
Via eindeloze studies en vergaderingen houdt het grootbedrijf de pen vast.
De voor handel verantwoordelijke Europese ambtenaren spenderen 90% van hun tijd met lobbyisten uit de zakenwereld.
Zo kan het niet verder.
Voortaan voeren we een breed publiek debat vooraleer we een handelsakkoord afsluiten.
Transparantie en democratische controle worden de ordewoorden.
Vandaag is er helemaal geen ernstige controle op de onderhandelingen over handel.
Onze volksvertegenwoordiger Marco Van Hees getuigde daarover toen hij de omstandigheden beschreef waarin hij inzage moest krijgen van de voortgang van de discussies over het TTIP: “Een kluis, een piepkleine ruimte zonder venster, een ambtenaar om al mijn bewegingen in het oog te houden en de verplichting al mijn spullen in de vestiaire achter te laten: zo heb ik de ‘transparantie’ over het TTIP ervaren,” zei hij nadat hij in de reading room, de dark room waar alleen parlementsleden mogen komen, was geweest.
Ware transparantie betekent: de onderhandelingsteksten op het internet zetten, toegankelijk voor iedereen en voor een grondig debat.
Want gaat het niet over verdragen die alle aspecten van het leven van miljoenen mensen dreigen overhoop te gooien?
In die verdragen staan bijvoorbeeld allerlei ondemocratische bepalingen die de consumentenbescherming ondermijnen.
Door die verdragen moeten nieuwe wetten en richtlijnen al in de ontwerpfase voorgelegd worden aan technocraten die zo de goedkeuring ervan kunnen vertragen of tegenhouden nog voor ieder parlementair debat.
De arbitrageclausules of uitzonderingsrechtbanken in deze akkoorden laten investeerders toe staten te vervolgen als die hun winst projecties schaden.
Zo’n tribunaal veroordeelde Argentinië tot het betalen van 400 miljoen dollar aan GDF Suez wegens het vergemeenschappelijken van de waterdistributie van Buenos Aires.
Tabakmultinational Philip Morris trok ook via zo’n tribunaal ten strijde tegen antitabaksmaatregelen van de Australische overheid en eiste 2 miljard dollar van Uruguay omwille van nieuwe regels voor de gezondheidswaarschuwing op de pakjes sigaretten.
Daar stoppen we dus mee!
DRIE.
VOOR EEN MENSWAARDIGER LEVEN: MISBRUIKEN VAN MULTINATIONALS  BESTRAFFEN
Het westerse grootbedrijf gedraagt zich in ontwikkelingslanden vaak nog schaamtelozer dan in Europa.
Minder regels, zwakkere overheden en militaire brutaliteit om volksbewegingen te onderdrukken helpen daarbij.
Mensen worden van hun land verdreven.
Arbeiders en kinderen werken eindeloze uren in onmenselijke omstandigheden voor een hongerloon.
De arbeidsvoorwaarden daar dienen hier als chantagemiddel tegen de werknemers: “In Bangladesh produceren we goedkoper, als u geen loonsverlaging aanvaardt, delokaliseren we.“
Dat blijft allemaal vaak straffeloos.
We willen dat België het proces voor een bindend VN-Verdrag inzake multinationale ondernemingen en mensenrechten actief ondersteunt.
Dat verdrag dient ook een effectieve impact te krijgen.
Daarnaast dienen ook de OESO-richtlijnen voor multinationale ondernemingen en de VNprincipes over Ondernemingen en Mensenrechten een verplichtend en sluitend karakter te krijgen.
Men moet overtredingen gemakkelijker voor de rechtbank kunnen brengen en volksbewegingen en sociale organisaties die misbruiken en misstanden aanklagen, moeten steun en bescherming krijgen.
Zo kunnen zij in het Zuiden en het Noorden de machtsevenwichten omgooien.
In België ijveren we voor een wet die bedrijven met zetel in België verplicht de Agenda voor menswaardig werk van de Internationale Arbeidsorganisatie (VN) te respecteren en wel voor het geheel van hun productieketen.
Een Belgische grootbedrijf, dat zich schuldig of medeplichtig maakt aan schendingen van het internationaal recht of van internationale verdragen inzake mensenrechten of milieubescherming, wordt bestraft: financiële vergoeding voor de slachtoffers, strafrechtelijke vervolging voor de verantwoordelijken en uitsluiting van het bedrijf bij openbare aanbestedingen.
38.EEN ACTIEVE VREDESPOLITIEK
STANDPUNT
We kiezen voor een actieve vredespolitiek.
Defensie betekent “verdediging” en staat niet voor buitenlandse interventies die chaos, vluchtelingen en terrorisme creëren.
We roepen de militarisering van de begroting en samenleving een halt toe.
We strijden voor een wereld die militaire budgetten afbouwt in plaats van ze te verhogen.
Vrede komt er door ontwapening, niet door bewapening.
We werken aan een kernwapenvrije wereld.
Dat is echte veiligheid.
WAT WIJ WILLEN
EEN.
DEFENSIE IS VERDEDIGING: GEEN GELD VOOR OORLOG
•We willen rond defensie een samenwerking met buurlanden strikt in het kader van de verdediging van het grondgebied, niet voor aanvallende activiteiten of voor op aanval gerichte bewapening.
•We focussen ons buitenlandbeleid op steun aan regionale vredesonderhandelingen.
•We steunen alleen missies in het kader van VN-opdrachten van vredeshandhaving.
Dat doen we enkel onder strikte voorwaarden en met het oog op een specifieke capaciteit die ter plaatse ontbreekt.
•We kopen geen nieuwe gevechtsvliegtuigen en stoppen het onderzoek naar en investeringen in offensieve wapens zoals gewapende drones.
•We werken aan een openbaar investeringsprogramma voor reconversie van de wapenindustrie.
TWEE.
NAAR EEN KERNWAPENVRIJE WERELD
•We willen geen kernwapens op ons grondgebied en eisen de onmiddellijke verwijdering van de kernwapens die in Kleine Brogel gestockeerd liggen.
•We tekenen het VN-verdrag voor het verbod op kernwapens.
•We duwen België in een actieve diplomatieke rol voor de vernietiging van het nucleaire arsenaal in de wereld.
DRIE.
INTERNATIONALE SAMENWERKING, TEGEN MILITAIRE AVON-TUREN
•We trekken ons terug uit militaire bondgenootschappen die ons meesleuren in oorlogsavonturen onder leiding van Trump en de VS.
We halen België uit de Navo en de Navo uit België.
•We zorgen ervoor dat Belgische havens en luchthavens niet meer gebruikt worden voor de doorvoer van militair gevechtsmaterieel.
•We investeren niet in initiatieven die kaderen in het Europees gemeenschappelijk buitenlands en veiligheidsbeleid (GBVB) of in een EU-interventieleger.
VIER.
VREDE IN HET MIDDEN-OOSTEN
•We ijveren voor de rechten van het Palestijnse volk.
We willen Israël verplichten het internationale recht te respecteren via een militair embargo en een boycot van producten uit Israël.
•We verhinderen economische missies naar Israël en sanctioneren Belgische bedrijven die medeplichtig zijn aan de Israëlische bezetting.
•We steunen initiatieven voor heropbouw, dialoog en verzoening in de brede regio van het Midden-Oosten op vraag van betrokken partijen.
•We pleiten voor een Europees embargo op wapenverkoop aan Saoedi-Arabië en andere Golfstaten die betrokken zijn bij terrorisme of oorlogen, zoals Qatar en de Verenigde Arabische Emiraten.
•We veroordelen de Amerikaanse opzegging van het nucleaire akkoord met Iran en verzetten ons tegen Amerikaanse sancties tegen dat land.
VISIE
De wereld hunkert naar vrede.
We willen oorlogsdreiging vervangen zien door respect voor soevereiniteit en territoriale integriteit zoals dat staat in het Handvest van de Verenigde Naties.
We willen een wereld die vrede en veiligheid garandeert via ontwapening.
Het gaat vandaag de andere kant uit.
De buitenlandse politiek van de VS en hun Navo-bondgenoten gaat niet over vrede, mensenrechten of democratie.
Dan was het bondgenootschap met Israël en met SaoediArabië immers ondenkbaar geweest.
Het is een buitenlandse politiek – van diplomatieke druk over sancties tot militaire inmenging – ten dienste van strategische en economische belangen.
Daarom zijn de VS actief betrokken bij de belangrijkste conflicten.
Westerse militaire interventies zorgen niet voor vrede, veiligheid en stabiliteit.
Toch neemt België nog altijd deel aan militaire operaties in het Midden-Oosten.
België bombardeerde verwoed Libië mee.
Het Belgische leger is aanwezig in Mali, de Sahel, de Centraal-Afrikaanse Republiek en ook nog altijd in Afghanistan.
Dominique de Villepin, de Franse ex-minister van Buitenlandse Zaken die in 2003 in de VN-veiligheidsraad de oorlog tegen Irak afwees, verwoordde het zo: “Het wordt tijd dat de westerse landen, Europa en de Verenigde Staten, de lessen trekken uit de ervaring sinds Afghanistan 15 jaar geleden.
We hebben veelvuldig militair ingegrepen.
Afghanistan, Irak, Libië, Mali … Met welk resultaat?
In 2001 bestond er één centrale terroristische crisishaard.
Vandaag zijn het er bijna vijftien.
Dat wil zeggen dat wij ze vermenigvuldigd hebben.»
België werkt ook mee aan Navo-oefeningen in Oost-Europa, aan de grenzen met Rusland.
Dat is problemen zoeken en veroorzaken.
Oorlogvoeren is duur.
De interventie in Libië kostte België 40 miljoen euro.
De Belgische deelname in Afghanistan kostte in 2012 meer dan 100 miljoen euro.
Het is tijd om conclusies te trekken en het roer om te gooien.
De hamvraag is: welke rol zie wij voor het Belgische leger?
Kiezen we voor een uitrusting die ons luchtruim bewaakt of voor gevechtsvliegtuigen en drones die bommen droppen op andere landen?
We wijzen wapenwedloop, oorlogstaal en militaire interventies af.
Natuurlijk is een wereld zonder oorlogen en militaire conflicten nog niet voor morgen, maar ons buitenlands beleid moet kiezen voor een breuk met de imperialistische oorlogslogica.
Het is ook een kwestie van democratie.
In België is de zo gewichtige beslissing om ten oorlog te trekken geen bevoegdheid van het parlement, maar enkel van de regering.
Die kan dus op eigen houtje beslissen een ander land te gaan bombarderen.
Alleen wanneer de regering in lopende zaken is, moet het parlement stemmen om oorlog te voeren.
Deze kwestie was het voorwerp van de eerste stem die Marco Van Hees en Raoul Hedebouw, onze twee volksvertegenwoordigers in het federale parlement, moesten uitbrengen.
Op 26 september 2014 was de PVDA de enige partij om te zeggen – en te stemmen – dat bombardementen in Irak niets aan de toestand in het Midden-Oosten gingen verhelpen.
Vandaag is duidelijk hoezeer zij het gelijk aan hun kant hadden.
EEN.
DEFENSIE IS VERDEDIGING: GEEN GELD VOOR OORLOG
Oorlog is voor ons geen middel van buitenlandse politiek.
Wij willen een zuiver defensieve defensie.
We gooien de centrale taak van ons leger om.
Het gaat niet langer om buitenlandse missies en interventies.
Het gaat om puur defensieve taken.
Het officieel neutrale Zwitserland kan hier een inspiratie zijn.
Meer wapens willen is wapenwedloop en geen veiligheidspolitiek.
Aan vrede werken is: de militarisering stoppen en de defensie-uitgaven afbouwen.
We kopen geen nieuwe gevechtsvliegtuigen.
We stoppen het onderzoek naar en de investeringen in ofensief militair wapentuig zoals gewapende drones.
Geen aankoop daarvan!
We maken dat geld vrij voor internationale samenwerking,
voor onze sociale zekerheid,
voor de strijd tegen de klimaatcrisis.
De aankoop van 34 nieuwe F-35 gevechtsvliegtuigen kost het land 15 miljard euro terwijl 16% van de bevolking in armoede leeft.
Met het budget van slechts zeven zulke gevechtsvliegtuigen kunnen we het tekort in de sociale zekerheid voor een jaar wegwerken.
Voor de verdediging van het Belgische luchtruim hebben we maar vier à vijf gevechtsvliegtuigen nodig.
Een actieve vredespolitiek, dat is: de oorlogseconomie doorbreken.
Het is: geen olie op het vuur gooien.
Het is: de financiële en economische zuurstof van conflicten afsnijden en lokaal onderhandelde oplossingen alle kansen geven, met respect voor de soevereiniteit van de volkeren.
We investeren in de vredesdiplomatie.
Lokale en regionale vredesakkoorden hebben de meeste kansen op slagen.
Alle oorlogen eindigen aan de onderhandelingstafel.
Landen moeten soeverein kunnen zijn, zodat de eigen bevolking het voor het zeggen kan krijgen.
In België willen we transparantie en inspraak van de burgers in alle belangrijke beslissingen inzake defensie en buitenlandse politiek.
We willen bindende volksraadplegingen rond fundamentele kwesties inzake oorlog en vrede.
Naar het voorbeeld van de ontmijningsmissie in Libanon kan België opdrachten van vredeshandhaving opnemen, zij het enkel in het strikte kader van een multilateraal regionaal vredesakkoord, met inspraak van het gastland en met respect voor het internationaal recht en het Handvest van de Verenigde Naties.
Door de triple lock kunnen Ierse troepen slechts op vredesmissie mits een akkoord van de VN-veiligheidsraad, de regering en het parlement.
Zo’n “driedubbel slot” willen we ook voor België.
Want kiezen voor een actieve vredespolitiek houdt in: westerse militaire inmenging en wapenwedloop weigeren.
TWEE.
NAAR EEN KERNWAPENVRIJE WERELD
Het VN-Verdrag op het verbod van kernwapens is goed een jaar oud.
Dat verdrag is een logische stap richting kernwapenvrije wereld.
122 landen tekenden het.
Maar België boycotte de onderhandelingen.
Nochtans wil 66% van de Belgen dat de federale regering dat kernwapenverbod ondertekent.
De regering motiveerde haar weigering laconiek: de Navo, waarmee België met kernmachten als de VS, GrootBrittannië en Frankrijk een bondgenootschap vormt, vindt kernwapens essentieel.
De VS moderniseren hun kernwapenarsenaal van ongeveer 6.450 kernkoppen.
Daarom trekken zij zich terug uit de nucleaire ontwapeningsakkoorden en ontwikkelt Washington kleinere kernwapens.
In 2018 werkte de Amerikaanse administratie een nieuwe nucleaire doctrine uit waarin kernwapens makkelijker inzetbaar worden.
Dat is een stap naar de normalisering van een nucleaire oorlog.
De regering moet het over een andere boeg gooien en actief opkomen voor nucleaire ontwapening, zoals de bevolking het wil.
We moeten mee het voortouw nemen en andere staten overtuigen.
Het maatschappelijk draagvlak voor het uitbannen van kernwapens was sinds de jaren 1980 nooit zo groot.
Dit momentum moeten we aangrijpen.
België is een van de weinige landen ter wereld waar zich Amerikaanse kernwapens bevinden.
Die kernwapens worden nu vernieuwd: ze worden preciezer en minder groot.
Ze kunnen een stad als Antwerpen volledig van de kaart vegen.
Voor ons is dit het uitgelezen moment om die kernbommen op ons grondgebied in vraag te stellen.
De kernwapens in Kleine Brogel moeten weg.
Andere Navo-landen deden het ons al voor: Griekenland, Groot-Brittannië en Duitsland hebben jaren geleden beslist geen Amerikaanse kernwapens meer op hun grondgebied toe te laten.
DRIE.
INTERNATIONALE SAMENWERKING, TEGEN MILITAIRE AVONTUREN
Sinds de jaren 1990 schakelde de Navo een versnelling hoger.
De nieuwe Global NATO wil op elk moment bijna overal ter wereld kunnen interveniëren.
Om zo de economische en strategische belangen van de imperialistische machten te beschermen.
Onder Trump nam het militaire budget van de VS exponentieel toe.
De VS hebben het sterkste leger ter wereld en geven op hun eentje meer uit aan defensie dan China, Rusland, Saoedi-Arabië, India, Frankrijk, het Verenigd Koninkrijk en Japan samen.
Trump eist dat ook de Navo-bondgenoten hun militaire uitgaven verhogen.
De Europese bondgenoten gaven volgaarne toe.
De Navo-lidstaten zullen hun uitgaven tegen 2024 met 234 miljard euro optrekken, met daarbij een onmiddellijke stijging met tientallen miljarden euro.
De nieuwe begroting van de Europese Unie voorziet miljarden voor multinationale wapenconcerns.
De Navo-doelstelling om 2% van het bbp aan oorlog te spenderen komt voor België neer op jaarlijks 5 miljard euro meer voor “defensie”.
De Navo is een agressieve oorlogsalliantie met ambities van de Filippijnen tot Colombia.
Wij willen zo’n alliantie niet, wij willen een actief vredesbeleid.
De Navo beschouwt kernwapens als een hoeksteen van haar beleid.
Wij willen het VN-Verdrag over het verbod op kernwapens gerespecteerd zien.
De Navo wil meer geld voor wapens.
Wij willen meer geld voor sociale en ecologische vooruitgang.
Het zijn twee tegengestelde visies.
Daarom moeten we uit de Navo stappen.
Ook landen als Zweden, Finland, Ierland, Oostenrijk en Zwitserland zijn geen lid van de Navo.
Waarom zou ons land dat niet kunnen?
Voor verdediging en ontwapening streven we naar samenwerking met buurlanden.
Maar de samenwerkingsverbanden op Europees vlak gaan steevast in de richting van een Europees leger met de visie van het Europees militair-industrieel complex.
Europese wapenmultinationals worden ook met geld overgoten.
We moeten de breuk maken met deze visie die in artikel 42 van het EU-verdrag verwoord staat.
We willen een Europese samenwerking die juist dient om minder in oorlog te investeren.
Het is een Europese samenwerking die volledig indruist tegen de Europese Verdragen en tegen het Europees gemeenschappelijk buitenlands en veiligheidsbeleid (GBVB).
VIER.
VREDE IN HET MIDDEN-OOSTEN
Al decennialang zijn de Europese Unie en België medeplichtig aan de kolonisatie van Palestina door de Israëlische staat, een kolonisatie die het hele Midden-Oosten ontwricht.
Daardoor zijn België en de EU medeplichtig aan de vernietiging van huizen en olijfbomen, aan het opsluiten van kinderen en aan een woekerende apartheid.
Ze zijn medeplichtig aan de Israëlische blokkade die Gaza totaal onleefbaar maakt.
Medeplichtig aan het met scherp schieten van soldaten op vreedzame demonstranten die een waardig leven en een recht op terugkeer eisen.
Dat moet stoppen.
De internationale campagne Boycot Apartheid was een grote hulp voor het omverwerpen van het ZuidAfrikaanse racistische regime.
Zolang de Israëlische regering het internationaal recht en de rechten van de Palestijnen weigert te respecteren, is ook tegen de Israëlische apartheid een boycot de aangewezen eerste maatregel.
We nemen daarom met België actief deel aan de internationale BDS-campagne – Boycott, Divestment, Sanctions.
We stoppen de import en verkoop van producten uit Israël.
We stoppen met economische missies naar Israël.
Bedrijven die banden hebben met de bezetting van Palestina, sluiten we uit van openbare aanbestedingen.
Vrede in het Midden-Oosten, het is een grote verzuchting.
De gevolgen van jarenlange westerse interventie oorlogen in deze regio zijn dan ook dramatisch.
De oorlog tegen Irak kostte 1 miljoen levens.
Minstens 165.000 Irakese burgers stierven als direct gevolg van de invasie.
Een veelvoud daarvan stierf aan neveneffecten: ondervoeding, milieuaantasting, de vernielde leefinfrastructuur.
De vernietiging van Irak leidde tot de opkomst van IS.
De oorlog in Afghanistan blijft maar voortwoeden.
Hij verspreidde het terrorisme van Kaboel tot Mali in westelijk Afrika.
Libië bestaat niet meer als land, allerlei facties vechten er om de macht, er woedt slavenhandel, mensen worden er gemarteld en gedood.
Navo-bondgenoot Saoedi-Arabië voert een criminele oorlog in Jemen.
Dertien miljoen mensen worden er met hongersnood bedreigd.
De oorlog in Syrië duurt inmiddels zeven jaar.
De destabilisering van het land dreef 5,6 miljoen Syriërs op de vlucht.
België moet zijn houding tegenover de Golfstaten herbepalen.
Zoals de VS en andere EU-lidstaten verkoopt ons land wapens aan Saoedi-Arabië, dat met die wapens in Jemen een hongersnood van miljoenen creëert.
Er moet een Europees embargo komen op wapenverkopen naar Saoedi-Arabië en andere Golfstaten als Qatar en de Verenigde Arabische Emiraten die betrokken zijn bij terrorisme en oorlogen.
Mits een strikte toepassing van de Europese regelgeving en van de gewestelijke wapenwetgevingen kan er trouwens geen sprake zijn van wapenexport naar deze landen.
Na Irak, Afghanistan, Libië, Syrië en Jemen wordt nu Iran bedreigd door Trump en Israël.
Iran hield zich aan de afspraken van het akkoord over zijn nucleair programma.
Er is dan ook alle reden voor België om samen met Europese partners de Amerikaanse sancties tegen Iran te ondergraven en om de Amerikaanse opzegging van het nucleair akkoord te veroordelen.
Omwille van de Israëlische atoomwapens zetten andere landen de stap om een eigen atoomprogramma te beginnen.
Daarom begint het kernwapenvrij maken van het Midden-Oosten met de kernontwapening van Israël.
Na zeven jaar oorlog moet Syrië geholpen worden bij de wederopbouw.
Indien de betrokken partijen België erom vragen, willen we hulp aandragen voor initiatieven rond de heropbouw, de dialoog en de verzoening.
39.VLUCHTELINGEN: DE OORZAKEN VAN HET VLUCHTEN AANPAKKEN
STANDPUNT
Wij willen het grote taboe in het debat over vluchtelingen doorbreken: het taboe over de oorzaken waardoor mensen hun land ontvluchten.
Oorlogen, armoede en de opwarming van de aarde doen mensen op de vlucht slaan.
Zolang die oorzaken er zijn, zullen er vluchtelingen zijn.
Geen enkel land kan op z’n eentje de vluchtelingencrisis het hoofd bieden.
Net als het klimaat heeft migratie oplossingen op internationale schaal nodig.
De aanvallen op het asielrecht en het beperken van de basisrechten van vluchtelingen vormen een gevaar voor iedereen.
Want de aantasting van de mensenrechten van sommigen is dikwijls het voorspel om de mensenrechten van allen aan te vallen.
WAT WIJ WILLEN
EEN.
DE OORZAKEN WAARDOOR MENSEN OP DE VLUCHT SLAAN, AANPAKKEN
•We richten ons buitenlandbeleid op het ondersteunen van regionale vredesonderhandelingen, niet op militaire interventies.
We trekken ons terug uit allianties die ons meeslepen in oorlogsavonturen in het buitenland.
(Zie hoofdstuk 38. Een actieve vredespolitiek.)
•We steunen een transparante, democratisch gecontroleerde handelsen investeringspolitiek die volksgezondheid, recht op voedsel en leefmilieu beschermt.
(Zie hoofdstuk 37. Het handelsbeleid omgooien. )
•We dragen technologie over en schaffen intellectuele eigendom af om de ontwikkelingslanden te helpen in hun strijd tegen de klimaatverandering en de gevolgen ervan.
(Zie hoofdstuk 40. Internationale solidariteit.)
•We leven de verbintenis na om 0,7% van het bnp te besteden aan ontwikkelingssamenwerking.
•Wij moedigen internationale samenwerking onder het toezicht van de VN aan, om met respect voor de mensenrechten een passende reactie te vinden voor de noodmaatregelen, de verdeling van vluchtelingen, de steun aan ontvangende landen en het anticiperen op de klimaatvluchtelingen.
TWEE.
EUROPESE UNIE: EEN SOLIDAIRE VERDELING VAN DE VLUCHTELINGEN
•We willen veilige en wettelijke routes naar Europa.
Dat is de enige manier om efficiënt de strijd aan te binden met de mensenhandel, een einde te maken aan de verdrinkingen en tegelijk het asielrecht na te leven.
•Wij maken een einde aan de migratieakkoorden met derde landen die de Conventie van Genève en het Europees Verdrag voor de Rechten van de Mens niet naleven.
•Wij stellen een systeem in van solidaire spreiding van asielzoekers in alle landen van Europa.
DRIE.
EEN HUMAAN ONTHAAL DAT INTEGRATIE BEVORDERT
•Wij zorgen ervoor dat elke asielzoeker het recht heeft op een ernstig onderzoek van zijn asielaanvraag, met respect voor de Conventie van Genève.
•We moedigen aan dat asielzoekers onthaald worden in kleine structuren (die goedkoper zijn en de integratie bevorderen).
•We waarborgen voor elke asielzoeker een onthaalen integratietraject dat bestaat uit taallessen, informatie over zijn of haar rechten, hulp bij administratieve procedures en hulp om zich beroepsmatig in te schakelen.
•We betrekken erkende vluchtelingenorganisaties, verenigingen in het veld en vakbonden bij het onthaal en de integratie van de vluchtelingen in de buurten en op het werk.
VIER.
GEGARANDEERDE MENSENRECHTEN
•Kinderen gaan vóór alles.
Wij verzetten ons tegen het opsluiten van kinderen.
Wat hun statuut ook is, kinderen hebben recht op onderwijs.
•De toegang tot dringende medische hulp moet voor iedereen blijven gelden, ongeacht het verblijfsstatuut.
•We bestrijden het zwartwerk en sanctioneren werkgevers die mensen zonder papieren uitbuiten.
We beschermen de arbeiders die klacht neerleggen.
•De aanvragen van mensen zonder papieren om een verblijfsvergunning te verkrijgen laten we door een onafhankelijke commissie beoordelen op basis van heldere en objectieve criteria.
•We steunen de humanitaire hub die grassroots-organisaties in Brussel in het leven hebben geroepen.
We steunen ook de oprichting van een onthaalen oriëntatiecentrum voor de migranten.
•Wij ondersteunen mensen die opvang bieden, ondanks pogingen hun humanitaire hulp te criminaliseren.
VISIE
EEN.
DE OORZAKEN WAARDOOR MENSEN OP DE VLUCHT SLAAN, AANPAKKEN
Wij willen het grote taboe in het debat over vluchtelingen doorbreken: het taboe over de oorzaken waardoor mensen hun land ontvluchten.
Zolang die oorzaken er zijn, zullen er vluchtelingen zijn.
Oorlogen, armoede en de opwarming van de aarde doen mensen op de vlucht slaan.
Zowel de Verenigde Staten als de Europese Unie dragen hier door hun beleid een grote verantwoordelijkheid.
Wij willen in deze materie radicaal van oriëntatie veranderen en de problemen waardoor mensen op de vlucht slaan bij de wortel aanpakken.
De partijen die nu aan de macht zijn, hebben gestemd voor oorlogen die miljoenen mensen gedwongen hebben hun land te ontvluchten.
Syrië, Afghanistan en Irak zijn de landen van waar de voorbije drie jaar de meeste vluchtelingen in België afkomstig waren.
Ook de chaos in Libië heeft ertoe geleid dat er nieuwe vluchtelingen zijn aangekomen.
Dat zijn allemaal landen die België de laatste jaren gebombardeerd heeft.
De traditionele partijen, ook de N-VA, hebben in volle overtuiging voor deze bombardementen gestemd.
Ook het Vlaams Belang heeft dat gedaan.
Voor die partij komt “eigen volk eerst”, behalve als het erom gaat veel geld uit te geven voor bombardementen in het buitenland.
Zonder bombardementen zouden deze vluchtelingen hun land niet ontvlucht zijn.
Wij zijn de enigen in het parlement die consequent tegen deze oorlogen gestemd hebben.
Onze buitenlandpolitiek moet niet gericht zijn op het ontwrichten van hele regio’s, maar op stabiliteit: door regionale vredesonderhandelingen, niet door militaire interventies in het buitenland.
De handelspolitiek van de Europese Unie en ook van België houdt de landen in het Zuiden in een situatie van economische onderontwikkeling.
De Europese Unie subsidieert in Afrika Europese multinationals om een hele reeks producten goedkoop op de Afrikaanse markt te smijten.
Dat maakt de lokale landbouw en economie kapot en duwt honderdduizenden op de weg van het exil.
Al te vaak worden de grondstoffen in de Afrikaanse bodem ingepikt door westerse multinationals.
Wij steunen een handelsen investeringsbeleid dat de volksgezondheid, het recht op voedsel en het leefmilieu beschermt, dat transparant is en democratisch gecontroleerd wordt.
Wij leven de verbintenis na om 0,7% van het bnp te besteden aan ontwikkelingssamenwerking.
Het gebrek aan ambitie van de Europese lidstaten en van België in het bijzonder om een einde te maken aan de opwarming van de aarde, leidt nu al tot droogte, tyfoons en overstromingen die massaal veel klimaatvluchtelingen veroorzaken.
Politieke verantwoordelijken zoals Donald Trump in de VS, en in België politici als Theo Francken, stellen zelfs in vraag of de opwarming van de aarde wel door menselijk toedoen veroorzaakt wordt.
We dragen technologie over en schaffen intellectuele eigendom af om de ontwikkelingslanden te helpen in hun strijd tegen de klimaatverandering en de gevolgen ervan.
TWEE.
EUROPESE UNIE: EEN SOLIDAIRE VERDELING VAN DE VLUCHTELINGEN
Geen enkel land kan op z’n eentje de vluchtelingencrisis het hoofd bieden of op z’n eentje het migratieprobleem aanpakken.
Net als het klimaat heeft migratie oplossingen op wereldschaal nodig.
Het VNMigratiepact voor een veilige, ordelijke en reguliere migratie biedt nog altijd aan elk land het recht zijn eigen migratiebeleid uit te tekenen.
Toch zet het Pact een stap in de goede richting: het opent het debat over de oorzaken, het wil de samenwerking op wereldschaal aanmoedigen en het bevestigt het belang van de mensenrechten.
Wij moedigen internationale samenwerking onder het toezicht van de VN aan, om met respect voor de mensenrechten een passende reactie te vinden inzake de noodmaatregelen, de verdeling van vluchtelingen, de steun aan ontvangende landen en het anticiperen op de klimaatvluchtelingen.
Wij verdedigen dat bij het onthaal van vluchtelingen de Conventie van Genève wordt nageleefd.
De Conventie van Genève betreffende de status van vluchtelingen is afgesloten in 1951 en vloeit voort uit het asielrecht zoals dat is opgenomen in de Universele Verklaring van de Rechten van de Mens uit 1948.
De Conventie is een gevolg van de lessen die de wereld getrokken heeft na de Tweede Wereldoorlog en na de overwinning op het nazisme.
Miljoenen mensen, ook veel Belgen, moesten in jaren ’30 en ’40 van vorige eeuw naar het buitenland vluchten om te ontkomen aan oorlog en fascisme.
De Conventie van Genève bekrachtigt dat mensen die op de vlucht zijn geslagen voor vervolging omwille van hun nationaliteit, hun godsdienst, de sociale groep waartoe ze behoren of omwille van politieke standpunten, als vluchteling worden erkend en bescherming krijgen.
Ook het Europees Verdrag voor de Rechten van de Mens uit 1950 vloeit voort uit de Universele Verklaring van de Rechten van de Mens.
Het verbiedt foltering en onmenselijke of vernederende behandelingen – bij uitwijzing bijvoorbeeld – en het verankert het recht op een gezinsleven.
Wij verdedigen deze erfenis tegen een beleid, dat vandaag probeert die erfenis weer in vraag te stellen.
Iedereen – ook in België, zo leert ons de geschiedenis – kan dit asielrecht op een dag nodig hebben om aan vervolging te ontsnappen.
Vluchtelingen worden als boeman gebruikt om mensen angst aan te jagen met als oogmerk te verdelen om te heersen.
De aanvallen op het asielrecht en het beperken van de basisrechten van vluchtelingen vormen een gevaar voor iedereen.
Want de aantasting van de mensenrechten van sommigen is dikwijls het voorspel om de mensenrechten van allen aan te vallen.
Wij hebben een internationaal antwoord nodig om de vluchtelingencrisis het hoofd te bieden.
Alleen internationale samenwerking om vluchtelingen te onthalen en te verspreiden, kan ervoor zorgen dat zij waardig worden opgevangen en dat niet aan hun mensenrechten wordt getornd.
Wij pleiten voor het inrichten van veilige en legale routes naar Europa zodat vluchtelingen een asielaanvraag kunnen indienen in Europa.
Dat is de enige manier om efficiënt de strijd aan te binden met de mensenhandel, een einde te maken aan de verdrinkingen in de Middellandse Zee en tegelijk het asielrecht na te leven.
Dat is mogelijk via het mechanisme van de hervestiging, dat probeert vluchtelingen die in een derde land (bijvoorbeeld Libanon) asiel hebben aangevraagd, naar verschillende Europese landen over te brengen en te verdelen.
De migratieakkoorden met landen als Turkije en Libië vormen geen oplossing.
Vluchtelingen worden er in overbevolkte kampen samengeperst en een groot deel van de kinderen gaat er niet naar school.
In Libië worden vluchtelingen zelfs tot slavenarbeid gedwongen.
Het beleid is in werkelijkheid een beleid van pushbacks, wat in strijd is met de mensenrechten.
Daarom verzetten wij ons tegen deze akkoorden.
De Europese regels (de “Dublin-verordening”) leggen op dat het eerste land waarlangs vluchtelingen Europa binnenkomen, ze ook moet opvangen.
Dat zijn in de praktijk meestal Italië, Griekenland en Spanje.
Maar deze Dublin-verordening heeft haar failliet bewezen.
In Griekenland werden verschillende eilanden onder druk van de Europese Unie omgevormd tot openluchtgevangenissen, om vluchtelingen te verhinderen naar Europa door te reizen.
De kampen op de Griekse eilanden zijn nauwelijks toegankelijk voor de pers.
Ze zijn overbevolkt en de vluchtelingen leven er als haringen in een ton in erbarmelijke omstandigheden, zonder elementaire voorzieningen als stromend water.
Ook in Italië zijn de opvangvoorzieningen totaal onvoldoende.
Wij zijn voorstander van het installeren van een verplicht systeem om asielzoekers te herverdelen over de Europese lidstaten;
het kan niet zijn dat Griekenland of Italië alle vluchtelingen die in Europa aankomen, moeten opvangen.
DRIE.
EEN HUMAAN ONTHAAL DAT INTEGRATIE BEVORDERT
Wij zorgen ervoor dat elke asielzoeker zijn asielaanvraag kan indienen en dat deze aanvraag ernstig onderzocht wordt, met respect voor de Conventie van Genève.
Dat, in tegenstelling met het beleid van de ontslagnemende regering.
Dat beleid deed bijvoorbeeld een beroep op functionarissen van de Soedanese dictatuur om asielzoekers te identificeren en het land uit te zetten.
Wanneer iemand asiel aanvraagt, krijgt die persoon wat hij/zij nodig heeft – slapen, eten, medische zorgen – en ontvangt 7,40 euro per week voor de andere uitgaven zolang zijn asielaanvraag loopt.
Wordt de aanvraag van de asielzoeker aanvaard en krijgt hij het statuut van vluchteling, dan moet hij het opvangcentrum verlaten en krijgt een financiële tegemoetkoming.
Vindt hij geen werk en kan hij niet in zijn levensonderhoud voorzien, dan moet de zorg daarvoor door het OCMW worden overgenomen – maar deze persoon heeft geen recht op een werkloosheidsuitkering.
Wij verzetten ons tegen de aanvallen die deze basisrechten willen beperken.
De ontslagnemende regering is voorstander van opvang in grote onpersoonlijke collectieve centra.
De opvang in kleinere structuren bevordert nochtans de integratie van de asielzoeker in de wijk waarin hij/zij woont.
Die opvang is ook goedkoper dan de opvang in grote centra.
Ze garandeert dat de asielzoeker over meer zelfstandigheid en privacy beschikt en vormt een veiliger omgeving voor meer kwetsbare personen zoals alleenstaande vrouwen.
Overigens wijzen verschillende studies erop dat een lang verblijf in grote collectieve opvangcentra gemakkelijker leidt tot depressie, andere gezondheidsproblemen, moeilijkheden om trauma’s te boven te komen en een lager zelfbeeld.
Wij willen de opvang van asielzoekers in kleinere structuren bevorderen, met verenigingen en Lokale Opvanginitiatieven (“loi’s”) die als partners optreden en over expertise beschikken.
De vluchtelingen zijn vragende partij om taallessen te volgen en om het land dat hen opvangt te leren kennen, zodat ze zich kunnen integreren.
Maar de middelen daarvoor ontbreken.
De Vlaamse minister van Integratie en Inburgering, Liesbeth Homans van de N-VA, heeft in 2018 zelfs aangekondigd dat het personeel van het Agentschap Integratie en Inburgering, het agentschap dat verantwoordelijk is voor integratie, met 170 leden wordt ingekrompen.
Dat is een vijfde van het personeel.
De N-VA kan niet tegelijk vluchtelingen ervan beschuldigen zich niet te willen integreren en aan de andere kant snijden in de middelen voor die integratie.
We waarborgen voor elke asielzoeker een onthaalen integratietraject dat bestaat uit taallessen, informatie over zijn of haar rechten, hulp bij administratieve procedures, vorming over hoe de zaken in België functioneren en hulp om zich beroepsmatig in te schakelen.
Het recht op gezinshereniging is nu beperkt tot de partner en de kinderen – of tot de ouders als het over minderjarigen gaat.
Maar er zijn talrijke hindernissen die de verwezenlijking daarvan moeilijk maken.
Wij willen dit recht op gezinsleven echt waarborgen.
Dat is wezenlijk om integratie mogelijk te maken.
Wij willen ten slotte zoveel mogelijk de erkende vluchtelingenorganisaties, vakbonden en wijkverenigingen betrekken in de opvang en integratie van vluchtelingen.
Zij weten het best hoe het er in de realiteit aan toe gaat en kunnen de problemen die zich stellen, helpen oplossen.
VIER.
GEGARANDEERDE MENSENRECHTEN
De meerderheid van de mensen zonder papieren zijn werknemers, soms al vele jaren, die elke dag opstaan om naar hun werk te gaan en die zouden willen bijdragen aan de sociale zekerheid.
Zij willen zich inschakelen in de maatschappij.
Deze werknemers hebben geen enkele bescherming.
Ze werken dikwijls voor werkgevers zonder scrupules die profiteren van hun situatie om de geldende normen voor lonen, sociale zekerheid, hygiëne en veiligheid op het werk aan hun laars te lappen.
Zulke aan willekeur overgeleverde werkkrachten zonder rechten halen de werkomstandigheden en loonvoorwaarden voor iedereen onderuit, met name in sectoren zoals de bouw, de schoonmaak of de horeca.
Wij willen de overuitbuiting van arbeiders zonder papieren bestrijden door hun werkgevers te bestraffen en de mensen die klacht indienen, te beschermen.
Dat is perfect mogelijk indien de Europese Sanctierichtlijn uit 2009 die werkgevers van mensen zonder papieren wil aanpakken, integraal wordt omgezet.
De mensen zonder papieren die hier al lang verblijven, moeten ook uit de clandestiniteit kunnen komen.
Wij laten de aanvragen van deze mensen om een verblijfsvergunning en werkvergunning te verkrijgen door een onafhankelijke commissie beoordelen op basis van heldere en objectieve criteria.
Deze onafhankelijke commissie zien we als volgt samengesteld: ambtenaren van de FOD Werkgelegenheid, Arbeid en Sociaal overleg, vakbondsmensen en mensen van erkende vluchtelingenorganisaties.
De aanvragen moeten daarbij beantwoorden aan duidelijke, transparante en permanente criteria : •“duurzame banden” (werk, sociale banden, taalkennis);
•een asielprocedure die al te lang duurt;
•een ernstige persoonlijke humanitaire situatie;
•een niet-begeleide minderjarige.
In België hebben mensen zonder papieren geen andere rechten dan het recht op dringende medische hulp en het recht voor hun kinderen om naar school te gaan.
Zelfs deze elementaire mensenrechten staan nu onder druk.
Wij willen garanderen dat ze gerespecteerd, beschermd en in de praktijk omgezet worden.
Migranten zijn mensen.
Ook mensen zonder papieren hebben recht op verzorging in dringende situaties.
Volgens het Kinderrechtenverdrag moet het hogere belang van het kind als prioriteit gelden in alle situaties waarin kinderen betrokken zijn.
Een kind opsluiten is nooit in het belang van dat kind.
Toch heeft de regering-Michel dat in de zomer van 2018 opnieuw ingevoerd.
Tien jaar eerder, in 2008, heeft België na een lange campagne van mensenrechtenorganisaties eindelijk een einde gemaakt aan het opsluiten van kinderen in gesloten centra.
In 2011 steunden de CD&V, N-VA, Open Vld en MR, maar ook Défi en CDH evenwel een wetsvoorstel waardoor kinderen opnieuw konden opgesloten worden: in “aangepaste” centra.
Op grond van deze wet heeft de regering Michel opnieuw een gesloten centrum geopend voor gezinnen met kinderen.
Nochtans zeggen studies dat opsluiting een diepe en blijvende impact heeft op de gezondheid en ontwikkeling van kinderen.
Zulke kinderen lopen een risico op zelfmoord, automutilatie en mentale storingen.
Opsluiting heeft ook dikwijls een negatieve invloed op hun schoolprestaties.
Een kind hoort niet opgesloten te worden.
Punt.
Blijvende aandacht moet verder gaan naar niet-begeleide minderjarigen.
Hun aantal groeit.
Heeft de overheid contact met een niet-begeleide minderjarige, dan moet de Dienst Voogdij instaan voor die minderjarige.
Dat is een absolute vereiste: het aantal niet-begeleide kinderen van wie elk spoor bijster is, steeg van 277 in 2015 naar 618 in 2017.
Een hele school!
Wij willen garant staan dat humanitaire hulp aan vluchtelingen niet gecriminaliseerd kan worden.
Wij kanten ons tegen het wetsontwerp van CD&V-minister Koen Geens over woonstbetredingen waarmee de regering huiszoekingen kan uitvoeren bij burgers die vluchtelingen onderdak bieden.
Gelukkig is dat wetsontwerp na veel protest en verontwaardigde reacties in de koelkast terechtgekomen.
Wij zijn voor de sluiting van de gesloten centra en tegen gedwongen uitwijzingen.
Wie hier zonder papieren verblijft, moet daarom nog niet als een crimineel behandeld worden.
Een beleid van repressie en gedwongen repatriëring leidt naar schendingen van de mensenrechten.
Rechts maakt in de pers veel heisa over uitwijzingen, maar voor veel van deze mensen is uitwijzing in de praktijk moeilijk: omdat hun land van herkomst weigert ze weer op te nemen, omdat ze niet geïdentificeerd kunnen worden of omdat uitwijzing hen zou blootstellen aan onmenselijke behandelingen, vernederingen of martelingen.
Zo’n beleid is overigens erg duur.
Iemand zonder papieren opsluiten kost meer dan 200 euro per dag.
Ook verplicht het de politie achter mensen aan te gaan die op de vlucht zijn voor oorlog en ellende, en dat verhindert haar dan de echte criminaliteit aan te pakken.
40.INTERNATIONALE SOLIDARITEIT
STANDPUNT
De internationale samenwerking waar wij voor staan heeft tot doel oorzaken van armoede en ongelijkheid aan te pakken.
Daarom helpt ze de ontwikkeling van de productiecapaciteit van de landen in het Zuiden te verbeteren.
Ze stimuleert een duurzame ontwikkeling die tegemoetkomt aan wat de plaatselijke bevolking nodig heeft.
Ze schenkt bijzondere aandacht aan basisrechten als onderwijs, gezondheidszorg en voedselvoorziening via duurzame landbouw.
Ze staat ook in het teken van de strijd tegen de klimaatverandering: nieuwe technieken en technologieën worden snel en zonder voorbehoud gedeeld.
WAT WIJ WILLEN
EEN.
EEN EFFICIËNTE ONTWIKKELINGSSAMENWERKING
•We maken bijkomend budget vrij voor internationale samenwerking.
We besteden ten minste 0,7% van het Belgische bbp aan internationale solidariteit met de volkeren in het Zuiden.
•We ijveren voor beleidscoherentie in de ontwikkelingssamenwerking.
Belgisch en Europees beleid, bijvoorbeeld inzake handel, mag de ontwikkeling in het Zuiden niet ondermijnen.
•We stellen de strijd tegen armoede en ongelijkheid centraal in onze internationale samenwerking.
Bijzondere aandacht geven we aan het recht op onderwijs, gezondheidszorg en duurzame landbouw.
•Ontwikkelingssamenwerking instrumentaliseren voor de agenda van de donorlanden, aanvaarden we niet.
TWEE.
MEER MIDDELEN VOOR ONTWIKKELING EN ECOLOGISCHE TRANSITIE
•We ondersteunen de ontwikkeling in het Zuiden met een breed programma van technologieoverdracht voor duurzame industrie en landbouw, transport, gezondheidszorg en groene energie.
•De strijd tegen belastingparadijzen is een prioriteit.
Zo stellen we zowel de inkomsten van ons land als de begrotingen van de landen in het Zuiden veilig.
•We organiseren een audit over de schulden van de landen in het Zuiden en bepalen welk deel ervan onrechtvaardig is en wordt kwijtgescholden.
•We willen een instelling voor internationale samenwerking en eerlijke kredieten in de schoot van de UNCTAD, als alternatief voor het Internationaal Monetair Fonds en de Wereldbank.
DRIE.
DE INTERNATIONALE RELATIES DEKOLONISEREN
•We zijn voorstander van samenwerking met de vroegere Belgische kolonies op basis van gelijkwaardigheid en met respect voor de nationale soevereiniteit.
Zo maken we werk van de dekolonisatie.
•We richten een onderzoekscommissie op en starten gesprekken met de gewezen Belgische kolonies en mandaatgebieden over misdaden ten tijde van de kolonisatie en bij de interventies na de onafhankelijkheid.
•Menselijke resten en voorwerpen die ten tijde van de kolonisatie werden geroofd, worden na bestudering en inventarisering teruggegeven.
•We stellen alle onderzoek over of in verband met Congo, Rwanda en Burundi ter beschikking van deze landen.
•Op alle Belgische scholen wordt de geschiedenis van het kolonialisme, het neokolonialisme en de strijd van de Afrikaanse volkeren onderwezen.
VISIE
Vandaag zorgt winstbejag voor ongelijkheid, armoede, gedwongen migraties en oorlogen.
Die zijn geen natuurramp en ook geen noodlot.
Ze zijn het directe gevolg van een systeem dat steunt op wedijver en op de verovering van markten.
Het 1% rijksten in de wereld bezit meer dan de overige 99%.
26 mensen zijn even rijk als 3,7 miljard anderen.
Eén op de tien mensen leeft onder de absolute armoedegrens van 1,9 dollar per dag.
En die kloof groeit.
In 2017 ging 82% van de groei van de rijkdom in de wereld naar het 1% rijksten.
De 50% armsten hebben van die groei helemaal niets gezien.
De aarde waarop wij leven kan 12 miljard mensen voeden, maar om de vijf seconden sterft een kind van honger.
In 2017 leden 821 miljoen mensen honger, een cijfer dat volgens de FAO, de voedselen landbouworganisatie van de VN, sinds enkele jaren weer stijgt.
De grootste paradox is wel: 70% van de landbouwers heeft niet genoeg te eten.
De winsten uit de agro-industrie vloeien naar de aandeelhouders terwijl 15% van de wereldbevolking honger lijdt.
Die kloof is niet zo maar uit de lucht komen vallen.
De nationale bevrijdingsstrijd in het Zuiden heeft een einde gemaakt aan het kolonialisme, maar politieke inmenging en economische plundering blijven onverminderd voortduren.
Het neoliberalisme vergroot de ongelijkheid nog.
We zijn ermee opgehouden te tellen hoeveel staatsgrepen de Verenigde Staten en de landen van de Europese Unie gepatroneerd hebben in Afrika of Latijns-Amerika.
We zijn gestopt met tellen hoeveel leiders van sociale bewegingen, van Colombia tot de Filippijnen, vermoord zijn.
En dan zijn er de vrijhandelsakkoorden: het breekijzer om de markten van het Zuiden open te gooien voor de multinationals van het Noorden.
De globalisering van het kapitalisme wordt geschraagd door de globalisering van de uitbuiting.
Een jeans kost in Europa 54 euro.
Maar de naaister in Bangladesh krijgt er maar 25 eurocent voor.
Buitenlandse multinationals laten in Congo kinderen werken in de koperen coltanmijnen.
Terwijl de Afrikaanse bevolking honger lijdt, maken internationale investeerders zich meester van de landbouwgronden en van het drinkwater.
In de landen van het Zuiden worden wouden en landbouwgronden vernietigd voor biobrandstof en industriële veeteelt.
En het drinkwater gaat er op aan de productie voor de export.
Smartphones en elektrische wagens doen de vraag naar welbepaalde grondstoffen exploderen.
Die bevinden zich dikwijls geconcentreerd in slechts enkele landen in het Zuiden.
De Democratische Republiek Congo heeft grote reserves kobalt voor Li-ion batterijen.
Maar het zijn buitenlandse multinationals die de kobaltmijnen exploiteren.
Drie multinationals controleren 75% van de palladiumproductie, een metaal dat onontbeerlijk is in de autosector.
Voor niobium, een materiaal voor het staal en in de elektronica, geldt hetzelfde.
Zo blijven multinationals, ook nog tientallen jaren nadat de onafhankelijkheid uitgeroepen werd, Afrika leegplunderen.
De Economische Commissie voor Afrika van de VN meldt: jaar na jaar raken Afrikaanse landen 50 miljard dollar kwijt aan multinationals.
Voor elke euro die via ontwikkelingssamenwerking Afrika binnenkomt, keert 6,5 euro terug naar westerse landen.
Een aderlating, een neokoloniale plundering.
Geholpen door de rijke landen uit het Noorden met hun economisch en militair apparaat, beroven de multinationals de landen van het Zuiden van hun hulpbronnen.
Ze verarmen die landen en onderwerpen de bevolking.
De regeringen van de landen uit het Noorden helpen elk hun eigen multinationals te heersen over werknemers op de hele aardbol, in het Noorden zowel als in het Zuiden.
Met behulp van economische diplomatie, door structurele hervormingen op te leggen, door politieke en militaire inmenging, met onredelijke leningsvoorwaarden, met een antisociale en milieuonvriendelijke handelspolitiek.
In het Zuiden is wat multinationals aanrichten nog verwoestender dan bij ons.
Met de hulp van richtlijnen van de Wereldbank hebben westerse multinationals maar een paar jaar nodig gehad om alle goudreserves van Mali afhandig te maken en daarvoor slechts een miniprijs te betalen aan de Malinese staat.
De Wereldbank en het Internationaal Monetair Fonds porren zulke landen aan om hun natuurlijke hulpbronnen, hun energie, hun overheidsdiensten en zelfs hun watervoorraden aan grote multinationals te verkwanselen.
Olieproducerende landen staan constant onder druk om hun prijzen te verlagen.
Internationale solidariteit kan de volkeren in het Zuiden helpen weer controle te krijgen over hun grond en hun natuurlijke hulpbronnen.
Zodat ze eindelijk zelfstandig hun economie tot ontwikkeling kunnen brengen en een menswaardige toekomst kunnen opbouwen.
Verenigd en georganiseerd kunnen zij de macht van het getal doen gelden.
Zoals de krachtsverhoudingen in de wereld vandaag liggen, zijn de belangen van de arbeiders overal ter wereld met elkaar verbonden.
Hoe machtig zij ook mogen zijn, als we er ergens in slagen de macht van de multinationals terug te dringen, dan varen de arbeiders er overal wel bij.
Een veroordeling van Bayer-Monsanto in het Zuiden zet de strijd voor gezonde voeding in het Noorden kracht bij.
Hogere lonen in Bangladesh geeft een impuls aan het gevecht voor betere lonen hier.
Strijd voor het behoud van watervoorraden tegen Coca-Cola of Nestlé zorgt voor vooruitgang inzake het recht op water in de hele wereld.
EEN.
EEN EFFICIËNTE ONTWIKKELINGSSAMENWERKING
Ontwikkelingssamenwerking kan niet efficiënt zijn als niet ook de handelspolitiek en de buitenlandse politiek van België en de Europese Unie veranderen.
Om kans op slagen te hebben, is beleidscoherentie nodig.
We ondersteunen de landen van het Zuiden in hun streven de politieke en economische soevereiniteit te versterken.
We doen dat door hen hulp te bieden bij een zelfstandige voedselvoorziening en industriële opbouw, en door hen te helpen zich te weren tegen de landroof en de wurggreep van de multinationals.
Internationale samenwerking moet de ontwikkeling van de productiecapaciteit van de landen in het Zuiden op het oog hebben
Ze moet nuttig zijn voor een duurzame industriële ontwikkeling die vertrekt vanuit de behoeften van de plaatselijke bevolking.
En ze moet nuttig zijn om de productiecapaciteit van de boeren in het Zuiden te vergroten.
Zo zal onze internationale solidariteit een bijdrage leveren aan een zelfstandige strategie van duurzame ontwikkeling.
De landen in het Zuiden moeten hun eigen soevereine instellingen en hun eigen capaciteiten kunnen ontwikkelen zonder dwang of eisen van buitenaf.
Daarom weigeren we elke vorm van “hulp” die landen verzwakt of onderwerpt.
Wij zullen ten minste 0,7% van het bbp van ons land besteden aan internationale solidariteit.
We zetten de strijd tegen armoede en ongelijkheid in het hart van de ontwikkelingssamenwerking.
We hebben in het bijzonder aandacht voor basisrechten zoals onderwijs, gezondheidszorg en voeding door duurzame landbouw.
De samenwerking moet het belang van de plaatselijke bevolking dienen.
We laten haar niet instrumentaliseren voor andere belangen.
Al te vaak krijgt geld dat officieel aan ontwikkeling besteed wordt, andere bestemmingen.
Dan gaat ontwikkelingssamenwerking de agenda van de donorlanden dienen en dat is een totale misslag.
We werken samen met de landen in het Zuiden op voet van gelijkheid en met respect voor het principe van nationale soevereiniteit en wederzijds voordeel.
Onze solidariteit zal uitsluitend waargemaakt worden door openbare instellingen die samenwerken met hun partners het Zuiden, en door ngo’s, vakbonden en verenigingen die van gelijke tot gelijke samenwerken met de sociale bewegingen die in het Zuiden opkomen voor hun rechten.
De privésector heeft andere objectieven.
TWEE.
MEER MIDDELEN VOOR ONTWIKKELING EN ECOLOGISCHE TRANSITIE
Om samen de klimaatverandering aan te pakken, is een snelle overdracht van nieuwe technieken en technologieën geboden, zonder voorbehoud.
Al te dikwijls verhinderen patenten dat men kordaat kan optreden tegen de oorzaken en gevolgen van de klimaatverandering.
Patenten verlammen zelfs de snelle ontwikkeling van nieuwe technologieën.
Ze vertragen ook de verspreiding van noodzakelijke geneesmiddelen.
Beseft men de urgentie wel?
We pushen een breed programma van technologieoverdracht voor duurzame industrie en landbouw, voor het transport en voor de productie van groene energie.
De landen in het Zuiden zullen de nodige patenten kosteloos kunnen verwerven.
We zetten ons ook in om patenten op levensnoodzakelijke producten af te schaffen.
In Afrikaanse landen met te weinig middelen om belastingen te controleren en te innen, weten multinationals schromelijk te frauderen en belastingen te ontwijken.
We streven ernaar dat de volkeren in het Zuiden hun lot in eigen handen kunnen nemen en zich bevrijden van het neokoloniale juk dat op hun land blijft wegen.
Belastingparadijzen aanpakken helpt de begroting van ontwikkelingslanden op te krikken.
We hebben daarbij een echte Europese lijst van de belastingparadijzen nodig.
Tegelijk bouwen we onze militaire uitgaven af om dat geld te besteden aan internationale solidariteit.
We organiseren een audit over de overheidsschuld van de arme landen.
Landen in het Zuiden betalen dikwijls leningen af die in verhouding tot hun bbp veel te zwaar wegen.
Hoe een land, zijn industrie en zijn rijkdom duurzaam ontwikkelen als de eigen middelen daarvoor geplunderd zijn?
Als het land geen belastingen kan innen en toch kolossale schulden moet afbetalen?
Van veel landen zal de schuld nooit afbetaald geraken.
En met de schuld komt de chantage: om een beleid op te dringen, om faveurs af te dwingen.
Dat kan zo niet blijven doorgaan.
We willen een audit om te bekijken welk deel van die schuld onrechtvaardig en incorrect is.
Werd de lening afgesloten onder zware druk van de Wereldbank of van het Internationaal Monetair Fonds?
Werd ze afgesloten door een dictator?
Dat deel van de schuld kwijtschelden zou niet meer dan een gebaar van gerechtigheid zijn, van herstel van onrecht.
De schuldkwijtschelding mag niet verrekend worden in de budgetten voor internationale samenwerking.
Sinds ze zijn opgericht, hebben het Internationaal Monetair Fonds en de Wereldbank de landen in het Zuiden versmacht met leningen waar hoge rentevoeten en talrijke voorwaarden aan vast hingen.
Zij hebben die landen privatiseringen en structuurhervormingen opgelegd om zo multinationals de toegang te verschaffen tot hun markten.
Vandaag zijn er alternatieven voor deze financiële instellingen.
Hun plaats kan worden ingenomen door een nieuwe instelling, onder het beheer van de Conferentie van de Verenigde Naties inzake Handel en Ontwikkeling, de UNCTAD.
Deze instelling is het best geplaatst om op een gelijkwaardige manier de belangen van de landen in het Zuiden te verdedigen.
Wij willen een nieuw mechanisme voor internationale ontwikkeling, met rechtvaardige voorwaarden voor krediet.
De wet “een dollar = een stem” heeft afgedaan!
Ieder land moet één stem hebben.
Deze nieuwe financiële instelling zal niet langer de belangen van de schuldeisers vertegenwoordigen en zal de schuldenaren niet langer tot onderwerping dwingen.
Ze zal de ontwikkeling en de belangen van de volkeren verdedigen.
DRIE.
DE INTERNATIONALE RELATIES DEKOLONISEREN
In de tijd van de kolonisatie werd racisme in de koloniale metropolen verspreid als een gif om de schaamteloze uitbuiting van de volkeren in de kolonies te rechtvaardigen.
Die koloniale mentaliteit van destijds is vandaag nog altijd springlevend.
Ook nu nog praat ze de Belgische en Europese tussenkomsten ten gunste van “onze” multinationals goed.
Met zo’n mentaliteit kan je onmogelijk tot een relatie van respect en gelijkwaardigheid komen.
We helpen daarom werk te maken van een echte dekolonisatie.
Die is gekoppeld aan een reële breuk met de politiek van neokoloniale inmenging en aan steun voor een lokale ontwikkeling die kan instaan voor de behoeften van de bevolking.
We hebben ook een brede culturele strijd nodig om eindelijk de koloniale mentaliteit af te werpen.
Elke leerling in ons land moet zich daarvan bewust worden, door middel van de nodige lessen en schoolboeken.
Ons werk van internationale solidariteit moet samengaan met deze culturele strijd om onze maatschappij te dekoloniseren, na zoveel jaren geïnstitutionaliseerd racisme dat diende om het kolonialisme van ons land goed te praten.
Meer dan 60 jaar zijn er verlopen sinds Congo, Rwanda en Burundi onafhankelijk werden.
De Belgische staat heeft deze landen gekoloniseerd en er talrijke misdrijven begaan.
Grote ondernemingen en de Belgische elite hebben er volop voordeel uit getrokken.
Van de 23 rijkste families in België hebben er negen hun fortuin gevestigd door Congo leeg te plunderen.
De misdaden van het kolonialisme, de aderlating van Congo, de moord op de eerste Congolese premier Lumumba, de dertig jaar lange steun aan de neokoloniale dictatuur van Mobutu: ons land moet dat allemaal volledig erkennen.
Wetenschappelijk onderzoek in overleg en samenwerking met de vroegere kolonies moet de precieze verantwoordelijkheden bij deze misdaden trachten aan te tonen, en nagaan wie men moet schadeloos te stellen en hoe.
