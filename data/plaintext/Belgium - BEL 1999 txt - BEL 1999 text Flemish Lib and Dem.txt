ONS LAND KAN BETER  We zijn de jongste jaren niet blijven stilstaan. Ons land heeft inderdaad resultaten bereikt. We treden toe tot de Europese muntunie. De begroting bleef onder controle. De geregistreerde werkloosheid daalt lichtjes. Er werd, dankzij de oppositie, een begin gemaakt met de hervorming van politie en justitie. Een dreigende financiële ontsporing binnen de sociale zekerheid werd afgehouden.  Vooral Vlaanderen heeft zich behoorlijk. Uit de (economische) slag getrokken. De uitstekende ligging in Europa, het arbeidsaanbod van gemotiveerde en geschoolde arbeidskrachten, de zin voor ondernemerschap, het sociale klimaat, Vlaanderen heeft sterke troeven om zich waar te maken in een globale economie.  Het zegebulletin van de regeringspartijen is echter niet gepast. Bij aanvang van dit jaar telde ons land nog 415.000 uitkeringsgerechtigde werkzoekenden. Neem hier het aantal jongeren in wachttijd, vrijwillig in geschreven werkzoekenden, oudere werklozen, bruggepensioneerden, loopbaanonderbrekers en vrijgestelden (o.m. PWA) bij en we mogen dit aantal meer dan verdubbelen. Zonder de deeltijdse werknemers bedroeg het aantal echte werkzoekenden begin dit jaar bijna 900.000. De zogenaamd gunstige werkloosheidscijfers die deze regering voorlegt zijn in de eerste plaats het resultaat van statistisch opsmukwerk. Komt daarbij dat deze "sociale" regering in de periode '88-'97 nog eens 174.180 werklozen (waarvan bijna 90 % vrouwen) schorste wegens langdurige werkloosheid.  Het is zonder meer duidelijk dat de economische heropbloei van het afgelopen jaar een zeer kwetsbaar karakter heeft. Bij internationale tegenwind vermindert de groei en verdwijnen er opnieuw jobs. Recent nog heeft het gezaghebbende Internationaal Monetair Fonds (IMF) de groeiverwachtingen voor ons land in neerwaartse zin moeten herzien. Het IMF wijt deze groeivertraging aan de economische crisis... niet in ons land, maar in Zuidoost Azië! De instelling legt evenzeer de vinger op de wonde: de arbeidskosten zijn te hoog in vergelijking met de ons omringende landen. Zolang ons land met deze hindernis moet blijven werken, elke economische meevaller tijdelijk zijn en niet tot een diepgaande versterking van onze economie leiden.  Nochtans kunnen we zo'n structurele versterking best gebruiken. De toekomst van dit land blijft gehypothekeerd door een torenhoge staatsschuld die integraal op de schouders van de volgende generaties rust. Er werden geen maatregelen genomen om de pensioenen tot een stuk in de volgende eeuw veilig te stellen. Hele generaties dreigen de voile pot te moeten betalen voor ons budgettaire verleden en voor de generatiesolidariteit. De vraag is niet langer of de huidige jongeren dit nog wel willen opbrengen, de vraag is of ze dit kunnen opbrengen. Bovendien roomt de staat een onaanvaardbaar en steeds groter worden deel van het inkomen van de burgers af. De zware fiscale druk vormt niet alleen een aanslag op de financiële mogelijkheden van de mensen, ze tast tevens de ondernemingszin die de basis vormt van onze welvaart. De torenhoge belastingen zijn bovenal een ernstige aantasting van de vrijheid van de burgers. Wie meer dan de helft van het jaar moet werken voor de overheid, heeft heel ingeboet op zijn persoonlijke vrijheid.  Niet enkel op economisch vlak rijdt de Belgische trein niet zoals het hoort. Een aantal maatschappelijke evoluties zijn zorgwekkend. De tragische gebeurtenissen rond de verdwenen en vermoorde kinderen hebben in alle scherpte de "Belgische ziekte" blootgelegd. De gebrekkige werking van politie en justitie ondermijnt het vertrouwen van burgers in hun overheden. Een democratische overheid die er niet in slaagt de mensen te beschermen tegen ontsporingen, tegen criminaliteit, ondergraaft haar eigen bestaansgronden.  Sinds het losbarsten van de zaak Dutroux werd de diagnose gesteld. De parlementaire onderzoekscommissie, geleid door Marc Verwilghen, heeft hier een uitzonderlijke bijdrage geleverd. Niet de rooms-rode regering, maar de democratische oppositie heeft de basis gelegd voor de noodzakelijke hervorming en modernisering van politie- en justitiediensten. Indien de VLD en andere oppositiepartijen niet mee het Octopusakkoord hadden tot stand gebracht, dan was er in dit land, ondanks een Witte Mars van honderdduizenden, nog niets, maar dan ook niets veranderd. Dat is de verpletterende verantwoordelijkheid van de huidige regeringspartijen.  Zelfs met een Octopus-akkoord in de hand - een blauwdruk die gedragen wordt door de breedst mogelijke democratische basis - is deze regering er niet in geslaagd deze hervormingen op het terrein te realiseren. Waardoor de geloofwaardigheid van de politieke wereld op het spel wordt gezet.  Terwijl anderzijds een toenemend gevoel van onveiligheid meer en meer mensen treft. Inbraken in woningen en auto's, car-jackings, straatgeweld, ... deze regering heeft er geen afdoend antwoord op kunnen geven. Steeds meer mensen keren zich af van de democratische partijen, zonder nog een onderscheid te maken tussen aangeboden alternatieven.  De economische en sociale onzekerheid, het gebrek aan vertrouwen in de toekomst, de onmacht van de overheid om de veiligheid van burgers te waarborgen in een samenleving die kampt met nieuwe en brutale vormen van criminaliteit, het falend integratiebeleid voor allochtonen... dit alles draagt er toe bij dat de verdraagzaamheid in onze samenleving afneemt.  Tenzij... tenzij we resoluut kiezen voor nieuwe wegen. Voor een beleid dat de economische basis van onze welvaart en ons welzijn versterkt door meer jobs te scheppen en meer ruimte voor economisch initiatief. Voor een beleid dat de noodzakelijke solidariteit met de zwakkeren en tussen de generaties organiseert zonder in te teren op de vruchten van de arbeid van de komende generaties. Voor een beleid dat daadkrachtiger optreedt tegen kleine en grote criminaliteit zonder de democratische basis van onze samenleving op de helling te zetten. Voor een beleid dat investeert in de toekomst, in het welzijn en de kwaliteit van ons leven, in kennis en ontwikkeling, in structuren die Vlaanderen een sterke, zelfstandige plaats bezorgen binnen een efficiënte en democratisch georganiseerde federale en Europese context.  DE VLD VOOR DE VERANDERING  De VLD wil de volgende jaren werk maken van 5 belangrijke doelstellingen.  -   Een, de VLD wil de economie van ons land versterken. Een nieuwe     economische dynamiek zorgen voor meer werk en koopkracht. De beste     weg hiertoe is de verlaging van de belastingen op arbeid en op het     inkomen van mensen. Werken dient opnieuw aantrekkelijk te worden     gemaakt. Ondernemen dient aangemoedigd in plaats van bestraft met     ontelbare en vaak nutteloze reglementen. Meer concurrentie en minder     overheid moeten zorgen voor betere, goedkopere nutsvoorzieningen. De     economische groei dient ingepast te worden in geharmoniseerd beleid     voor een gezond en schoon milieu. De overheid moet alles in het werk     stellen om de mobiliteit van burgers en goederen op een     maatschappelijk verantwoorde wijze te verzekeren.  -   Twee, de VLD wil orde en gezag herstellen in onze samenleving. Er     moet meer veiligheid komen met het plan Venwilghen. Het     gevangenisbeleid dient hervormd, humaan maar met een betere     Correctie van crimineel gedrag. Jongerencriminaliteit dient     effectief te worden aangepakt met een evenwichtig beleid van     preventie, bestraffing en begeleiding. Justitie en     veiligheidsdiensten moeten snel en doortastend worden hervormd en     verbeterd. Een algemene inspanning moet worden geleverd om de     toenemende agressie in onze samenleving terug te dringen.     Slachtoffers van misdaden verdienen een betere, meer menselijke     begeleiding.  -   Drie, de VLD wil de kwaliteit van het leven in onze samenleving     verhogen. Een kwaliteit die veel te maken heeft met vrijheid. Om,     bijvoorbeeld, los van financiële overwegingen, een vrije keuze te     kunnen maken voor de gezinsvorm waarin men wil leven, met of zonder     kinderen en hoeveel. Om te kunnen genieten van een zorgenvrije en     zingevende herfst in het leven. Om te kunnen kiezen voor een     geschikte stek: op het ruimtelijk geordend maar niet elitair     onbetaalbaar platteland of in veilige, leefbare steden. Een vrijheid     die gewaarborgd wordt door een overheid die grenzen legt aan de     bemoeienis van derden in het privé-leven van mensen.  -   Vier, de VLD wil burgers voorbereiden en wapenen om zich ten volle     als mens te kunnen ontwikkelen in een samenleving waarin kennis en     informatie een steeds belangrijker element vormen in het     maatschappelijk kunnen functioneren. Onderwijs moet jonge mensen de     kansen bieden om voor zichzelf een zinvolle plaats te zoeken in de     samenleving. Cultuur dient de maatschappelijke en persoonlijke     ontwikkelingen te bevragen en te verrijken. Media moeten een     waardevolle bijdrage kunnen leveren in het openbaren van kennis en     informatie voor iedereen.  -   Vijf, de VLD wil overheden en instellingen verder vorm geven met het     oog op een grotere dienstbaarheid aan burgers en gemeenschap. De     modernisering en versterking van onze democratie, waarin mondige en     vrije burgers meer zeggenschap verdienen, moet het voorwerp uitmaken     van een bestuurlijke vernieuwing. Overheidsinstellingen dienen, meer     nog dan nu het geval is, gekenmerkt te worden door efficiëntie,     openheid en dienstvaardigheid. Vlaanderen en Wallonië moeten, binnen     het federale kader, de mogelijkheden, middelen én     verantwoordelijkheden krijgen om hun eigen dynamiek ten volle aan     bod te laten komen en hun eigen toekomst zelf te bepalen. Tussen de     gemeenschappen in dit land dienen nieuwe afspraken gemaakt omtrent     ieders bevoegdheden en middelen, en het respect voor ieders     eigenheid en grondgebied.  Daarom wil de VLD Europa integreren in haar algemene politieke voorstellen en aanpak. De programma's voor Vlaanderen, België en Europa worden dan ook samen uitgewerkt en voorgesteld.  * *  *  Deze vijf doelstellingen zijn van bijzonder belang om ons land in de beste omstandigheden de volgende eeuw in te loodsen. Ze vormen de kern van het VLD programma voor de verkiezingen van 13.juni 1999. Verkiezingen die de kans bieden om tot een grondige vernieuwing van de verschillende parlementen en regeringen te komen. De VLD wil tijdens de volgende legislaturen in het Vlaamse, Brusselse, federale en Europese parlement werken rond deze doelstellingen. De Vlaamse Liberalen en Democraten hebben de ambitie om in de verschillende regeringen coherent en doortastend te werken rond de verwezenlijking van deze doelstellingen: een versterkte economie, meer veiligheid, meer levenskwaliteit, een democratische kennismaatschappij en vernieuwde staatsstructuren.  De VLD sluit uitdrukkelijk en zonder reserve elke samenwerking met het Vlaams Blok of een andere extremistische of ondemocratische partij uit. Het ideeëngoed en de doelstellingen van deze partijen zijn immers onverenigbaar en tegengesteld aan de humane, liberale en democratische waarden die wij als Partij onaantastbaar achten.  De VLD wenst niet mee te werken aan een politiek spel waarbij één en dezelfde Partij verschillende en soms zelfs tegenstrijdige programma's voorstelt voor verschillende bestuursniveaus. Een werkwijze die overigens van weinig respect getuigt voor de burgers van dit land. De concrete voorstellen die in dit programma werden opgenomen worden aangeduid naar het niveau waarop ze betrekking hebben, desgevallend naar de verschillende niveaus waarop een overeenstemmend beleid moet worden ontwikkeld om werkelijk resultaat te kunnen bereiken.  Ook: het beleid voor Europa werd in dit programma opgenomen. De invloed van de Europese besluitvorming wordt immers met de dag groter. Het gaat niet op om in eigen land te doen alsof Europa een ver van ons bed show is. Dezelfde ministers die het land en de gewesten regeren, vergaderen en beslissen in de Raad van Ministers van de Europese Unie. De Eerste minister is lid van de Europese Raad die eveneens steeds veelvuldige beslissingen treft. De besluitvorming van Europa, België en Vlaanderen haakt voortdurend aan en in elkaar. Nochtans doen onze eigen ministers meestal hard hun best om dit te doen vergeten. Voor wat goed gaat hebben ze zelf gezorgd, voor wat slecht gaat - de veelvuldige belastingverhogingen van de jongste jaren bijvoorbeeld - is Europa verantwoordelijk. Maar Europa zijn zij zelf. Hierdoor maken ze niet alleen de Europese Unie onpopulair, ze draaien de burgers ook een rad voor de ogen.  De VLD vraagt het vertrouwen van de kiezers om haar politiek tijdens de volgende jaren in de praktijk te kunnen brengen. Het zijn de burgers zelf die de kans krijgen om het politieke beleid van ons land te veranderen, bij te sturen. We willen de burgers oproepen om op 13 juni te zorgen voor verandering. De VLD kan en zal deze verandering waarborgen.  Guy Verhofstadt Patrick Dewad  Nationaal Voorzitter Congresvoorzitter  MEER WERK, MINDER LASTEN, MINDER BUREAUCRATIE  De jongste jaren boeren we - gelukkig - economisch nog niet zo slecht. De jaren van lage groei zijn voorbij. Er wordt opnieuw geproduceerd. Er komen bedrijven bij, andere breiden uit.  Op één vlak heeft dit nieuwe elan niet tot betere resultaten geleid, met name dat van de werkgelegenheid. Bedrijven produceren meer, investeren meer, maar vermijden om mensen bijkomend in dienst te nemen. Het hernieuwde economische vertrouwen gaat volledig voorbij aan het leger van de honderdduizenden werklozen.  De rooms-rode regering heeft terzake absoluut geen resultaten geboekt. Nu en dan pakt zij uit met zogenaamd positieve werkloosheidscijfers. Vijfduizend werklozen minder op een leger van 430.000 officieel geregistreerde werklozen heet het dan. Beschamend. Analyse van de echte werkloosheidscijfers toont aan dat het hier dan nog in grote mate gaat over manipulaties van de cijfers. Oudere werklozen worden van vandaag op morgen uitgeschreven uit de officiële statistieken. Mensen die in tijdelijke, gesubsidieerde jobs zitten, worden niet meer meegeteld  Een beetje objectieve en dus vollediger telling leert dat er in ons land een structureel tekort is aan 900.000 jobs om iedereen die zich binnen de actieve jaren bevindt, aan het werk te zetten.  Waarom slaagt ons land er niet in om, zelfs in tijden van economische voorspoed, nieuwe jobs te creeren?  Voor de VLD ligt het antwoord voor de hand:  1.  Arbeid is bij ons veel duurder dan in de ons omringende landen.  2.  Onze vastgeroeste arbeidswetgeving remt het scheppen van nieuwe     banen.  3.  De belastingen zijn zo hoog dat de koopkracht van onze bevolking     wordt aangetast.  4.  Voor de moeilijkst plaatsbare werklozen (laaggeschoolden) is het     financieel nauwelijks    interessanter om een job te aanvaarden  1.  Bedrijven, KMO's en zelfstandigen, worden geconfronteerd met een     dusdanige    bureaucratische papierwinkel dat heel wat goede ideeën en projecten   nooit van de grond kunnen    komen.  De VLD wil dat de volgende regeringen deze vijf problemen aanpakken. De eerste verantwoordelijkheid voor het scheppen van banen ligt in België en Vlaanderen. Het is te gemakkelijk om het eigen falen op Europa af te wentelen. Nergens staat bijvoorbeeld geschreven dat Europa ons verplicht om een dergelijk hoog niveau van sociale lasten op arbeid te leggen. Europa heeft ons nog nooit verplicht om onze wetgeving nodeloos ingewikkeld en bureaucratisch te maken. Hoewel de Unie uiteraard zelf niet steeds het goede voorbeeld geeft.  Wat Europa voor de VLD wel moet doen is een beleid voeren van omkadering, stimulering en flankering dat het in de lidstaten gemakkelijker (en goedkoper) maakt jobs te creëren. Wat de verwezenlijking van deze laatste gedachte betreft doet de VLD een oproep tot de sociale partners binnen de sociale mechanismen en dit met oog op het onderzoek en het vastleggen van planning terzake.  1. DE LASTEN OP DE ARBEID MOETEN DALEN  In de periode ‘95-'98 kwamen er in ons land maar 35.000 banen bij in pnvate ondernemingen. In '98 nam het arbeidsvolume slechts met 0,8 % toe in de marktsector. En dit in een economisch topjaar dat een groei van 2,8 % kende. Dit tij moet keren.  Objectief  -   De VLD wil tijdens de volgende legislatuur 150.000 extra jobs     creëren.  Federaal  -   De grootste handicap om te komen tot echte jobcreatie is en blijft     de hoge belastingen op een inkomen uit arbeid. De VLD stelt daarom     voor om de lasten die wegen op het loon te verminderen tot het     niveau van onze drie belangrijkste handelspartners Duitsland,     Nederland en Frankrijk. Dit moet stapsgewijze gebeuren over een     periode van drie jaar. Van bij aanvang wordt de werkgeversbijdrage     met 45.000 frank per werknemer verminderd, verhoogd tot 90.000 fr     het derde jaar.  Deze verlaging van de belastingen op de lonen wordt grotendeels terugverdiend door de overheid in de vorm van minder werkloosheidsuitkeringen en meer belastingopbrengsten . Vooraleer deze terugverdieneffecten ten volle spel en voorziet de VLD tijdens het eerste jaar een financiering uit de opbrengsten van de privatisering van een aantal overheidsbedrijven, in de eerste plaats Belgacom. Jaren twee en drie worden overbrugd door privatiseringen en stijgende terugverdieneffecten. Vanaf het vierde jaar rekenen we op de terugverdieneffecten, die we hoewel ze dan volop zullen werken toch voorzichtig hebben ingeschat. Hoe dan ook is er de budgettaire ruimte in het kader van het Stabiliteitspakt, dit zijn de door Europa opgelegde normen die moeten leiden tot een volledig begrotingsevenwicht in 2003. In geen geval wenst de VLD dat er bespaard wordt binnen de sociale zekerheid om deze verlaging van de belastingen op de arbeid te bekostigen.  De keuze voor een forfaitaire verlaging van de werkgeversbijdrage van 90.000 frank weer sterker door voor laagste lonen. Laaggeschoolde arbeid wordt een flink stuk goedkoper. Des te meer omdat deze verlaging bovenop reeds bestaande tegemoetkomingen voor laaggeschoolde werknemers komt. Voor de allerlaagste lonen vallen de werkgeversbijdragen bijna helemaal weg. Zo zal meteen de hardste kern in de groep werklozen opnieuw aan de slag kunnen gaan.  De verlaging van de loonkost leidt tot een duurzaam herstel van de concurrentiekracht van onze ondernemingen. Arbeid wordt, in verhouding tot kapitaal, goedkoper zodat deze in minder mate en minder snel uitgestoten wordt door arbeidsvervangende investeringen. Bovendien zal het mogelijk worden om in verschillende welzijnssectoren zoals onderwijs, verzorging van zieken en ouderen, ... meer mensen tewerk te stellen voor hetzelfde geld, hetgeen ook de kwaliteit van deze diensten ten goede zal komen.  2. FLEXIBELER ARBEIDEN SCHEPT BANEN  De VLD wil meer jobs voor meer mensen. Dat in de eerste plaats. De economische en maatschappelijke ontwikkelingen van vandaag doen echter ook een scala van nieuwe en andere jobs ontstaan. De klassieke voltijdse job biedt voor werknemers en bedrijven niet langer het antwoord op de arbeidsbehoeften van de 21ste eeuw. Deze ontwikkelingen bieden heel wat mogelijkheden voor mensen om arbeid, gezin, vrije tijd, ... beter op elkaar af te stemmen. Bedrijven kunnen hun arbeidsorganisatie gerichter, efficiënter uittekenen. Anderzijds mogen we ook niet blind zijn voor een gerechtvaardigde behoefte aan zekerheid van werk en inkomen voor mensen die aan hun toekomst willen bouwen.  Objectief  -   De VLD wil meer arbeidsflexibiliteit mogelijk maken binnen een kader     van jobzekerheid.  Federaal  -   Een opgelegde lineaire vermindering van de arbeidsduur, een     vierdagen week bijvoorbeeld, is geen goede zaak. Vermindering van de     arbeidsduur op individuele basis of binnen vrijwillige afspraken op     ondernemingsniveau moet wel mogelijk zijn.  -   De VLD wil de deeltijdse arbeid aanmoedigen. Deze maakt het mogelijk     om werk en gezin te combineren. Veel (kleinere) bedrijven zullen ook     sneller overgaan tot het scheppen van een extra deeltijdse job dan     onmiddellijk voltijdse werknemers in dienst te nemen.  -   De VLD wil de hinderpalen voor bedrijven om deeltijdbanen te     scheppen en voor werklozen om ze te aanvaarden wegnemen. Er moet een     duidelijke en stabiele wetgeving komen. Werknemers die vrijwillig     overstappen van een voltijdse naar een deeltijdse baan moeten hun     volledige werkloosheidsrechten gedurende een bepaalde periode     behouden. Werklozen die een deeltijdse baan aanvaarden behouden een     inkomensgarantie en genieten van het voorgestelde belastingkrediet     voor werkenden.  -   Inzake deeltijdse arbeid mogen de administratieve verplichtingen     voor werkgevers en werknemers niet ingewikkeld of stringent zijn.  -   De VLD wil uitzendarbeid in alle sectoren (ook bouw,     verhuisondernemingen, ...) mogelijk maken. Ook in de private     dienstverlening poetshulp, tuinonderhoud, ...) is de uitzendarbeid     zeer geschikt om reële nieuwe behoeften in te vullen. De VLD wil de     uitzendsector ook inschakelen in het opzetten van buurtdiensten en     de integratie van moeilijk plaatsbare werklozen in de arbeidsmarkt.  -   Nieuwe maatschappelijke behoeften, zoals kinderopvang en hulp aan     ouderen, bieden heel wat nieuwe job mogelijkheden. Bij particuliere     consumenten bestaat een grote vraag naar deze laatste diensten aan     personen. Vandaag gebeurt dit werk vaak in het grijze of zwarte     circuit de eenvoudige reden dat het onbetaalbaar is deze diensten     officieel te laten gebeuren. Dergelijke diensten zijn echter     arbeidsintensief en vereisen veelal weinig scholing. Ze zijn een     aangewezen instrument voor de activering van langdurig,     laaggeschoolde werklozen.  Federaal en Vlaanderen  -   De VLD wil de PWA's optimaliseren, waarbij het statuut van PWA-ers     omgevormd wordt tot een volwaardig (deeltijds) arbeidscontract.     Bovendien moeten de PWA's hun winsten prioritair aanwenden voor     vorming en activeringsprogramma's voor langdurig werklozen, zodat     zij beter tegemoet komen aan hun oorspronkelijke doelstelling om     werklozen te laten doorstromen naar de arbeidsmarkt. Tevens wil de     VLD het systeem van dienstencheques uitbreiden en het inschakelen     van diensten aan personen fiscaal aftrekbaar te maken. De VLD steunt     dienaangaande dan ook het standpunt van de Europese Commissie ertoe     strekkende de BTW te verlagen op de arbeidsintensieve diensten.  3. MINDER BELASTINGEN, MEER KOOPKRACHT  Inspanningen voor werkgelegenheid moeten gepaard gaan met inspanningen voor minder belastingen voor diegenen die werken. De belastingen zijn in ons land zo hoog dat het heel wat mensen de lust ontneemt om het beste van zichzelf te geven of zelfs om een job te zoeken. Om het met cijfers te zeggen: de globale fiscale- en parafiscale druk bedroeg in 1997 in ons land 46,4 %. In Duitsland was deze 41,7 %, in Frankrijk 42,2 % en in Nederland 42,2 %.  Nog steeds roomt de overheid een veel te groot deel van de inspanningen van burgers en bedrijven af. De beste krachten verhuizen, de meest dynamische bedrijven vestigen zich elders. Waardoor de economie uiteindelijk slabakt en we niet van de goede jaren gebruik maken om de toekomst voor te bereiden.  Met de verlichting van de sociale lasten zal onze economie en de tewerkstelling in de goede richting worden gestuurd. Minder belastingen op het inkomen van mensen zijn noodzakelijk om ook de koopkracht aan te zwengelen, zodat de economie bijkomende zuurstof krijgt  In Vlaanderen ziet de VLD ruimte voor een belastingverlaging. Sinds de vorige verkiezingen groeiden de financiën de Vlaamse regering met een kwart aan, van 491 tot 605 miljard, zonder dat de bevoegdheden van Vlaanderen uitbreidden. De Vlaamse regering slaagde erin om al deze middelen op te souperen. Belgische toestanden van voor de staatshervorming van '88 werden gewoon gekopieerd op Vlaams niveau. De VLD vindt dat de Vlamingen zelf recht hebben om te delen in de betere prestaties die ze door hun werk en ondernemingszin neerzetten.  Objectief  -   De VLD wil tegen het einde van de volgende legislatuur uit de     spontaan ontstane begrotingsruime een Vlaamse belastingverlaging van     20 miljard frank realiseren. De belastingsverlaging moet gebeuren     onder de vorm van centen en niet van procenten.    VLAANDEREN   -   Met een Vlaamse belastingbonus voor werkende gezinnen wil de VLD de     werkloosheidsvallen dichten, de arbeidsbereidheid stimuleren en     werken terug aantrekkelijk maken. Deze Vlaamse belastingbonus moet     voor de VLD een belastingverlaging van minstens 1.000 frank per     maand netto voor een gemiddeld gezin verwezenlijken. Deze bonus is     hoger voor lagere inkomens en loopt op tot 20.000 frank per jaar.  -   Naast de verminderingen die betrekking hebben op de     inkomstenbelasting voorziet de VLD nog bijkomende fiscale     verminderingen. Zo vinden we dat het stilaan tijd wordt om de     zogenaamde crisisbelasting af te schaffen en dat daadwerkelijk een     einde wordt gemaakt aan de sluipende belastingverhogingen ingevolge     de niet-indexering van belastingschalen.    FEDERAAL   -   De VLD wil tijdens de volgende regeerperiode in fasen komen tot de     afschaffing van de opcentiemen (crisisbelasting) op de     personenbelasting, beginnend met het opcenten voor de     gepensioneerden in het eerste jaar. Inclinatie van de evaluatie     hiervan wil de VLD overgaan tot volledige afschaffing in het vierde     jaar.  -   De VLD wil komen tot een versnelde indexering van de     belastingschalen binnen een periode van 8 jaar. Daarvoor wordt het     laagste barema eerst opgetrokken van 253.000 tot 287.000 frank. In     het tweede jaar wordt het tweede barema opgetrokken van 335.000     frank tot 380.000 frank. Jaarlijks wordt telkens een volgend barema     opgetrokken tot uiteindelijk het niveau van de belastingschalen van     1994 wordt bereikt.  -   Het belastingstelsel moet voor de VLD neutraal blijven ten aanzien     van de gezinsvorm die mensen voor zichzelf kiezen. Daarom dienen de     fiscale discriminaties tussen gehuwden en ongehuwd samenwonenden     weggewerkt.  Federaal  -   VLD wil de belastingvrije sommen voor gehuwden optrekken en andere     discriminaties wegwerken.  Met het verminderen van de belastingen wil de VLD niet alleen de werkenden aanmoedigen maar ook hun koopkracht versterken. Deze koopkracht is evenzeer afhankelijk van het monetair beleid. Een zwakke munt maakt de invoer van buitenlandse energie, grondstoffen en verbruiksgoederen duurder waardoor de koopkracht wordt aangetast. Met de invoering van de Euro ligt deze bevoegdheid bij de Europese Centrale Bank. De groei van de Europese bevoegdheden en de hierdoor noodzakelijke middelen mag bovendien niet tot een stijging van de belastingdruk leiden.  De Europese Unie moet bovendien leren op een zuinige en correcte manier met middelen om te springen.  Europa  -   De VLD verzet zich tegen ieder Europees monetair laxisme. De     Europese Centrale Bank moet een stabiele Euro verdedigen teneinde de     koopkracht van de Europese burgers te vrijwaren.  De VLD verzet zich tegen iedere elke nieuwe Europese belasting die niet gecompenseerd wordt door een evenredige verlaging van de reeds bestaande belastingen op het nationale en regionale niveau Het scheppen van een eigen fiscale autonomie tot financiering van de bijkomende Europese bevoegdheden - op zich een essentieel beginsel van gezond beheer - kan maar indien voor ons land de federale en gewestelijke belastingen evenredig dalen.  Een globale verhoging van de Europese middelen is uitgesloten zolang niet zorgvuldig omgesprongen wordt met de beschikbare middelen.  -   De fraude met Europese fondsen moet door het strafrecht van alle     lidstaten op dezelfde wijze worden opgespoord, vervolgd en bestraft     als fraude met nationale middelen. De fraudeopsporingsdienst van de     Unie moet de autonomie en de middelen krijgen om fraude binnen de     instellingen van de Unie, de Commissie inbegrepen, op te sporen en     te doen vervolgen.  4. ARBEID FINANCIEEL AANTREKKELIJK MAKEN  In haar voorstellen tot verlaging van de fiscale en parafiscale druk legt de VLD best sterker de nadruk op de lagere en gemiddelde inkomensgroepen. Hiermee willen we in de eerste plaats de strijd aanbinden tegen de zogenaamde "werkloosheidsvallen". De huidige fiscale behandelingen van vervangingsinkomens enerzijds en van bezoldigingen van werknemers anderzijds, hebben het perverse gevolg dat het, vooral voor laaggeschoolden, financieel nauwelijks aantrekkelijk is om een job te aanvaarden. In sommige gevallen leggen ze er zelfs op toe.  Mensen moeten gemotiveerd blijven om een job te zoeken. Daarom moet de spanning tussen lonen en uitkeringen vergroten. Voor de VLD is het uitgesloten dat hierbij gesleuteld wordt aan vervangingsinkomens die in ons land, en dit ondanks 10 jaar "sociale" regeringen, aan de lage kant liggen.  Objectief  -   Arbeid moet, ook voor laaggeschoolde werkkrachten, financieel     interessant worden gemaakt. De VLD wil de bestaande     werkloosheidsvallen wegwerken via een gunstiger fiscale behandeling     van de laagste inkomens.  De belangrijkste reden om geen job te aanvaarden bestaat in het ontbreken van financiële meerwaarde. Momenteel zouden veel werklozen netto minder overhouden indien ze een job zouden aanvaarden. Een alleenstaande ouder met 2 kinderen van bijvoorbeeld 3 en 8 jaar die van een uitkering naar een voltijdse baan aan minimumloon overstapt, ziet zijn beschikbaar inkomen als volgt evolueren.  Enkel in het laatste geval blijkt werken financieel aantrekkelijk. In alle andere situaties gaat het inkomen er zelfs op achteruit. De huidige fiscale behandeling van vervangingsinkomens enerzijds en van arbeidsinkomens anderzijds ontneemt laaggeschoolde werklozen elke aansporing om tot de arbeidsmarkt toe te treden.  Federaal  De VLD wenst de arbeidsbereidheid in de lagere loonsegmenten langs fiscale weg te stimuleren door uitgerekend daar de loonwig te verlagen, zonder hierbij te raken aan de vervangingsinkomens.  Om de werkloosheidsval te bestrijden is het toekennen van een belastingvermindering aan werkenden allicht "socialer" dan het OESO voorstel om uitkeringen te verlagen.  Er wordt liever voor een bonus dan voor een belastingkrediet geopteerd omdat dit laatste onvoldoende effect sorteert bij de beoogde doelgroep. De laagste arbeidsinkomens betalen namelijk zo weinig belastingen dat zelfs de afschaffing ervan nog altijd niet tot een substantieel verschil tussen arbeids- en vervangingsinkomen zal leiden.  De maatregel houdt in dat de fiscale administratie daadwerkelijk een stimulerende storting doet aan de laagste loontrekkers bij wie de verschuldigde belasting lager ligt dan de bonus. Bij degenen die op hun arbeidsinkomen méér belastingen betalen dan de tegemoetkoming waarop ze recht hebben, wordt deze laatste gewoon in mindering van hun belastingschuld gebracht.  Per maand zou de bonus maximaal 12.000 frank bedragen voor een gezinshoofd en 8000 frank voor een alleenstaande~1~ toe te kennen op het ogenblik van de bedrijfsvoorheffing om de arbeidsstimulans zo voelbaar mogelijk te maken. Dit maximum wordt voorbehouden door half-(of minder)tijds en die aan minimumloon werken. De bonus wordt degressief verminderd en valt weg bij inkomens vanaf 1.000.000 frank.  De kostprijs van dit voorstel zou op kruissnelheid 40 tot 50 miljard per jaar bedragen. Dit is uiteraard slechts een bruto bedrag, aangezien het gecombineerd effect van enerzijds een drastische loonkostendaling op de laagste lonen en anderzijds een belastingteruggave voor diezelfde lage lonen aanzienlijk zal zijn.  De maatregel kan derhalve maar ingevoerd worden in functie van de budgettaire beschikbaarheid van financiële middelen volgend op de ingreep inzake loonkostendaling.  Daarnaast moeten mensen ook gewapend worden om te kunnen voldoen aan steeds hogere eisen die de moderne arbeidsmarkt stelt. Steeds meer mensen leggen zich, begrijpe1ijke wijze, neer bij deze situatie en aanvaarden een toekomst van uitkeringen en afhankelijkheid. De overheid van haar kant kan de middelen die zij uittrekt voor het uitkeren van werkloosheidsvergoedingen efficiënter en beter aanwenden om werklozen te "activeren" voor de arbeidsmarkt.  Voor de VLD mag activering niet uitdraaien op het bezighouden van werklozen via allerhande nepstatuten om te voorkomen dat ze ten prooi zouden vallen aan verveling, zwartwerk of criminaliteit. Deze activering mag evenmin aangewend worden als schaamlapje voor het onvermogen om het werkloosheidsprobleem fundamenteel aan te pakken via jobcreatie in niet-gesubsidieerde jobs.  Objectief  -   De VLD wil tijdens de volgende regeerperiode minstens 50.000     laaggeschoolden en werklozen die weinig vooruitzichten hebben op een     baan, voorbereiden op een reguliere job.  Vlaanderen  -   De VLD wil de kwalificaties van werklozen bijschaven via     vormingsplicht en werkervaring. Deze initiatieven dienen gericht te     zijn op doorstroming naar een reguliere job. Ze moeten ruimte maken     voor vorming en herscholing, maximaal op de werkvloer. Bedrijven die     hier werk van maken en uitzendbureaus die zich hierin specialiseren     worden financieel aangemoedigd. Aangezien de samenleving hier     middelen in investeert, mag ook enige sociale return worden     verwacht, bijvoorbeeld in de vorm van arbeid in de sociale     profijtsector.  Vlaanderen en federaal  -   In het kader van het beleid tot activering van de werkloosheid wil     de VLD een betere samenwerking tussen de Vlaamse overheid en de RVA     wat de vormingsprogramma's van de eerste en het uitkering van de     werkloosheidskeringen door de andere betreft.  -   De VLD wil de bestaande tewerkstellingsprogramma’s uniformiseren     teneinde te komen tot een efficiënt en doorzichtig     tewerkstellingsprogramma.  -   De VLD zal tijdens de volgende regeerperiode extra aandacht besteden     aan de jeugdwerkloosheid, daar werkloze jongeren een niet te     miskennen risicogroep vormen door gebrek aan werkervaring en vallen     daardoor gemakkelijker ten prooi aan allerlei nepstatuten.  -   Van werklozen mag verwacht worden dat zij een voldoende bereidheid     aan de dag leggen om mee te werken aan een trajectbegeleiding naar     een nieuwe job en bijgevolg het vormingsaanbod en het opvolgen van     de arbeidsbereidheid door de RVA aanvaarden.  5. STOP DE BUREAUCRATISCHE STROP  KMO's en het zelfstandig ondernemerschap zijn het hart van de Belgische economie. Hun leefbaarheid wordt echter bedreigd door een overmaat aan regels en administratieve rompslomp. De "reglementitis" waaronder dit land gebukt gaat, fnuikt de zin voor initiatief en ondernemerschap. Wie een bedrijf wil opstarten moet langs een eindeloze rij loketten passeren. De VLD wil van het terugdringen van de reglementitis een prioritaire opdracht van de volgende regeringen en van Europa maken.  Objectief  -   Op twee jaar tijd moet de administratieve last voor burgers en     ondernemingen met 10 % dalen. Tegen het einde van de regeerperiode     moet het geheel aan formaliteiten en wettelijke verplichtingen met     een kwart gedaald zijn.  Federaal en Vlaanderen  -   De VLD wil in de schoot van de federale en Vlaamse regering een     minister belasten met het afschaffen en vereenvoudigen van     wettelijke regels en verplichtingen. Dit zal sector per sector en     beginnend bij de fiscaliteit, de ruimtelijke ordening en de sociale     zekerheid, alle wettelijke verplichtingen en documenten onder de     loep nemen en kijken hoe ze vereenvoudigd en afgeschaft kunnen     worden. Er dient ook een kwantitatief meetinstrument (cfr.     Nederland) te worden ontwikkeld en toegepast.  -   Bestaande ondernemingen die hun bedrijvigheden wensen uit te breiden     of investeerders die een nieuw bedrijf willen oprichten kijken     vandaag aan tegen lange procedures. Ze moeten een berg van     formulieren invullen en een massa gegevens overmaken. Bovendien     moeten veel van de meest eenvoudige bedrijfsprojecten evenveel     formaliteiten doorworstelen als grote ondernemingen. De VLD wil al     deze wet- en regelgeving grondig vereenvoudigen zodat men     beslissingen inzake investeringen snel en rechtszeker kan     afhandelen.  Vlaanderen  De VLD stelt twee maatregelen voor om de paperassenwinkel voor startende ondernemingen spectaculair te vereenvoudigen: de invoering van een eenheidsvergunning en de creatie van een één-loket-functie.  -   De eenheidsvergunning wordt ingediend bij één instantie die zelf de     nodige administratieve adviezen verzamelt. De procedure neemt     maximaal twee maanden in beslag, de beroepsprocedure één maand. Bij     ontstentenis van beslissing wordt de vergunning geacht te zijn     toegekend.  -   Ook de Vlaamse subsidiereglementeringen voor bedrijven en zeker voor     KMO's moeten beter op elkaar afgestemd worden en doorzichtiger     gemaakt worden.  Met deze drastische administratieve vereenvoudiging wil de VLD van Vlaanderen opnieuw een bedrijfs- en investeringsvriendelijke regio maken. Meer ondernemingen betekent immers meer tewerkstelling en welvaart voor iedereen.  Het gevaar van talrijke en onoverzichtelijke reglementeringen op Europees niveau is reëel. De socialistische invloed laat zich hier voelen. In het bijzonder inzake leefmilieu worden economie en handel overmatig belast met supplementaire vergunningen. rapporteringplichten en andere vergunningsvoorschriften, die nieuwe initiatieven in de kiem dreigen te smoren.  Europa  De VLD wil dat de instellingen van de Europese Unie zich beperken tot kaderreglementeringen, en dat ze aan de lidstaten de verantwoordelijkheid overlaten om deze in te vullen. EU-initiatieven en programma's ter vereenvoudiging van wetgeving moeten worden gestimuleerd en verder gezet. Terzake pleit de VLD ervoor om binnen de Europese commissie een lid aan te duiden die zich ledig dient te houden met de problematiek van de vereenvoudiging van de wetgeving.  6. SOCIALE ZEKERHEID VRIJWAREN  Het uitbouwen van een stelsel van sociale zekerheid is een van de belangrijkste verwezenlijking van onze westerse samenleving sinds de tweede wereldoorlog. De sociale zekerheid beschermt de mensen op financieel vlak tegen de kwalijke gevolgen van ziekte, invaliditeit, werkloosheid, kansarmoede, ouderdom en kinderlast. Ze biedt de zwaksten in onze samenleving uitzicht op een menswaardig bestaan en geeft een groot deel van de burgers meer kansen op vrijheid en zelfontplooiing.  De financiële, sociale noden en economische verhoudingen zijn niet meer dezelfde als die van enkele decennia geleden. Onze samenleving is immers volop in beweging. De demografische samenstelling van onze bevolking wijzigt ingrijpend. Nieuwe gezins- en samenlevingsvormen zien het daglicht. De arbeidsmarkt is aan ingrijpende veranderingen onderhevig. Willen we de sociale zekerheid ook in de 2lste eeuw veilig stellen en betaalbaar houden, willen we haar efficiëntie in de strijd tegen armoede en onzekerheid op peil houden, dan moeten we de structuren en instrumenten van die sociale zekerheid hervormen en aanpassen aan de actuele maatschappelijke uitdagingen.  In verschillende Europese landen werd de sociale zekerheid door vooruitstrevende sociaal-democraten en liberalen grondig hervormd. Waar de sociale zekerheid in het verleden de armoede en bestaansonzekerheid op een passieve of curatieve wijze trachtte te bestrijden, beschikken deze landen vandaag over een vernieuwde sociale zekerheid die actief en preventief optreedt.  Federaal  -   De VLD wil de verschillende stelsels van de sociale zekerheid     moderniseren. Zij wijst daarbij elke besparing af op het globale     bedrag waarmee de sociale zekerheid werkt en engageert zich om ook     in de toekomst dezelfde middelen te reserveren voor het uitbouwen     van een sterke en efficiënte sociale zekerheid.  -   De zorg voor de minstbedeelde burgers en de bijstand aan de burgers     die niet in staat zijn voor zichzelf te zorgen, is in de allereerste     plaats een verantwoordelijkheid van de lokale, regionale en     nationale instanties. Nabijheid tot de mensen en vertrouwdheid met     de heersende omstandigheden zijn immers van het allergrootste belang     om tegelijk doeltreffend te kunnen optreden en om de burgers elke     onnodige betutteling en inbreuk op hun persoonlijke levenssfeer en     waardigheid te besparen.  Europa  -   De VLD oordeelt dat de Unie zich op sociaal vlak dient te beperken     tot het vaststellen van de minimumnormen. De VLD oordeelt dat het     bijvoorbeeld helemaal niet sociaal is om, ter handhaving van zeer     hoge loonkosten in één lidstaat, even hoge loonkosten op te leggen     aan alle lidstaten. De VLD veroordeelt de beleidsverantwoordelijken     en sociale partners die heersende toestanden in hun land pogen te     handhaven door ze te exporteren naar de Unie, eerder dan een open     debat aan te gaan met de eigen burgers. De VLD oordeelt dat     lidstaten perfect het recht moeten hebben om eigen sociale     zekerheidssystemen te handhaven, ook al zijn die desgevallend     "duurder" dan deze in buurlanden. Het behoort de burgers van elke     lidstaat toe te oordelen of ze de eigen stelsels willen handhaven,     met inbegrip van de eventuele nadelen inzake mededinging met     lidstaten die een "goedkoper'^t^ systeem kennen. Dit veronderstelt     evenwel dat alle burgers van de Unie zich op correcte en volledige     wijze kunnen informeren over het eigen stelsel, zijn voordelen en     zijn eventuele nadelen.  KMO's zorgen voor de meeste nieuwe jobs in België. Wanneer het een zelfstandige echter wat minder voor de wind gaat, valt hij of zij terug zonder sociaal vangnet. Daarom pleit de VLD ook voor het wegwerken van een aantal discriminaties in het sociaal statuut van zelfstandigen. Meer bepaald op het vlak van gezinsbijslagen en pensioenen. Ook de meewerkende echtgenoten hebben recht op meer bescherming.  De VLD gaat ervan uit dat de vergoeding die de overheid aan gezinnen toekent omwille van de zorg om de kinderen geen onderscheid mag maken naargelang van het beroep van de ouders. Twee. discriminaties gelden nog steeds. Voor het eerste of enige kind ontvangen werknemers-ouders een maandelijkse uitkering van 2.706 frank, zelfstandige ouders slechts 788 frank. Voor het enige of jongste kind wordt bij werknemers een leeftijdsbijslag toegekend van 940 frank wanneer het kind zes wordt, van 1.436 frank wanneer het twaalf wordt en van 1.756 wanneer het achttien wordt. Bij zelfstandigen is deze bijslag onbestaande.  Federaal  -   De VLD wil, gespreid over een periode van vier jaar, de     discriminatie in gezinsbijslagen tussen zelfstandigen en werknemers     afschaffen zodat het eerste, enige of jongste kind van zelfstandigen     dezelfde kinderbijslag en dezelfde leeftijdsbijslag geniet.  -   Tachtig percent van de gepensioneerde zelfstandigen moet het stellen     met een pensioen van minder dan 20.000 frank per maand. Velen onder     hen leven in relatieve armoede. Ook dit vooruitzicht weerhoudt heel     wat jonge mensen ervan om zich te vestigen als zelfstandige.  Federaal  De VLD wil alle pensioenen van zelfstandigen verhogen met 2 %. Zelfstandigen die nu met pensioen gaan moeten, net als werknemers, een flexibele pensioenleeftijd kunnen kiezen zonder verlies van een gedeelte van het pensioen. Voor de berekening van het gewaarborgd inkomen voor bejaarden dat door een gepensioneerde zelfstandige wordt aangevraagd, moet het reële pensioen in aanmerking genomen worden en niet het pensioen dat de betrokkene zou ontvangen indien hij of zij een volledige beroepsloopbaan zou gekend hebben.  Tot voor kort gold dat een zelfstandig bedrijfsleider in de personenbelasting een gedeelte van zijn netto-inkomen kon afsplitsen en toekennen aan de meewerkende echtgenoot. De rooms-rode regering heeft deze fiscale optie uitgesloten, hetgeen een aanzienlijke meerbelasting betekent voor vele kleine bedrijven.  Federaal  De VLD wil deze fiscale optie terug mogelijk maken voor echtgenoten die meewerken met hun echtgenootvennoot, en verder ook voor de meewerkende partner die samenwoont maar niet gehuwd is met de zelfstandige ondernemer.  Onlangs heeft het Vlaams Parlement met een grote meerderheid het decreet van de zorgverzekering goedgekeurd. Dit decreet komt tegemoet aan een nieuwe behoefte, met name betaalbare niet-medische zorgverstrekking.  Vlaanderen  Bij de uitvoering van het decreet tot Organisatie van de zorgverzekering wil de VLD erover waken dat:  -   bij de ontwikkeling van het groeimodel de mantelzorgers reeds in de     eerste fase aan bod zullen komen;  -   het betalingssysteem voor bejaarden eenvoudig en klantvriendelijk     zal zijn. Daarom wijst zij elk bonnensysteem af. Zij zal blijven     ijveren voor de keuzevrijheid tussen een financiële uitkering en een     rechtstreekse ten laste neming van kosten door de zorgkas;  -   de zorgverzekering op termijn financieel leefbaar blijft. De     middelen van de zorgverzekering dienen beheerd in een gemengd     systeem van herverdeling en kapitalisatie.  7. LANDBOUWBELEID  De landbouwsector heeft in de voorbije twintig jaar zware klappen gekregen. Het Vlaams landbouwareaal kende een inkrimping van 100.000 ha landbouwgrond en in diezelfde periode verdwenen 63.000 land -en tuinbouwbedrijven. Maar deze sterke afbouw betekent niet dat deze sector onbelangrijk is. De 775.000 ha. landbouwgrond staan borg voor “open ruimte" en zijn een buffer tegen de uitdijende verstedelijking. Bovendien is er nog steeds een tewerkstelling van 70.000 personen rechtstreeks in de landbouw en 30.000 in de toeleveringsbedrijven.  Vlaanderen is er trouwens in geslaagd om via intensieve en gespecialiseerde landbouw haar aandeel te verhogen. Bijna 75% van de land- en tuinbouw productiewaarden worden geproduceerd in Vlaanderen.  Doelstelling  -   De VLD wil een duurzame en leefbare landbouw. Een beleid dat gericht     is op kleinschalige landbouw mag niet betekenen dat men de     landbouwers wil klein houden. Duurzame landbouw moet gericht zijn op     de ontvoogding van de kleinschalige landbouwer, opdat hij de nodige     competentie en middelen kan verwerven om ongebonden zijn bedrijf uit     te bouwen tot een economisch leefbare entiteit. Een duurzame     landbouw moet naast de socio-economische dimensie van     tewerkstelling, handel en inkomen ook rekening houden met     natuurbehoud, milieuhygiëne en volksgezondheid. Het zoeken van     evenwicht tussen milieu en landbouw mag niet leiden tot afbouw van     productie en tewerkstelling.  Europa  -   De VLD wenst een hervorming van het gemeenschappelijk landbouwbeleid     met het oog op enerzijds het versterken van het concurrentievermogen     van de Europese landbouw en anderzijds de komende onderhandelingen     binnen de Wereldhandelsorganisatie.  -   De hervorming dient te gebeuren binnen een stabiel Europees     budgettair kader.  -   De hervorming moet voorzien in een voldoende lange overgangsperiode     en een aantal maatregelen zoals inkomenssteun die het     inkomensverlies van landbouwers moeten opvangen opdat zij de     afbetaling van hun investeringen verder zouden kunnen verzekeren.  Vlaanderen  Landbouw en visserij moeten geregionaliseerd worden.  -   Het beleid moet gericht worden op kwaliteitsverhoging van de     landbouwproducten en het verhogen van de alternatieven zoals     toerisme, natuurbehoud, biologische landbouw en agrificatie.  De VLD wijst een eenzijdige negatieve discriminatie van intensieve en hoogproductieve landbouwbedrijven ten aanzien van extensieve bedrijven af.  -   De VLD streeft naar een maximale harmonisatie van landbouw en     ecologie, waarbij niet geraakt wordt aan de milieunormen.     Mestverwerking is daarom de prioritaire uitweg om de milieunormen te     halen zonder massale productieafbouw. De verantwoordelijkheid voor     mestverwerking moet prioritair gelegd worden bij de grote bedrijven     en de integratoren. Het heffingensysteem moet uitsluitend gebaseerd     worden op de overschotten. De VLD acht het belangrijk om de nodige     middelen te besteden aan research naar een betere en     milieuvriendelijkere landbouw.  VEILIGHEID DOOR HET PLAN VENVILGHEN  Ons land kampt met een onveiligheidsprobleem. Zowel de objectieve als de subjectieve onveiligheid en de overlast zijn de voorbije jaren gevoelig toegenomen. Het is niet normaal dat mensen zich '5 avonds en in sommige stedelijke buurten zelfs overdag, niet meer op straat durven begeven. Het is onaanvaardbaar dat ouderen en zwakkeren slachtoffer worden van jongerengeweld. Het is onduldbaar dat mensen '5 namiddags de zakkenrollers opnieuw op straat tegenkomen die hen '5 ochtends hebben bedreigd om hun geld te stelen. Het is niet aanvaardbaar dat ouders hun kinderen niet meer alleen van thuis naar school durven laten wandelen uit angst voor seksuele aanranders.  Deze evolutie is zeer betreurenswaardig. De huidige regering draagt hierin een loodzware verantwoordelijkheid. tien jaar na de tweede Zwarte Zondag heeft zij de problemen verder laten verrotten.  De VLD wil de volgende regeerperiode alles in het werk stellen om dit onzalige tij te doen keren. We willen onze samenleving behoeden voor het verlies van haar vrijheden. Omdat we de burgers opnieuw de vrijheid willen schenken zich te kunnen bewegen, zich op hun gemak te voelen. Omdat we de waarden van de democratie, de vrijheid, de verdraagzaamheid niet willen prijsgeven. Het is aan ons, liberalen en democraten, om de vrijheden die vandaag op het spel staan met hand en tand te verdedigen.  Daarom heeft de VLD:    1. Een veiligheidsplan uitgewerkt dat de Partij wil voorstellen als de   blauwdruk voor het veiligheidsbeleid van de volgende regering.    2. Actiepunten klaar om het jongerengeweld op school en in de   samenleving in te dijken.    3. Voorstellen voor een efficiënte werking van het gerecht en de   politieke wil om deze uit te voeren.4. Voorstellen om de toenemende   agressie in de samenleving te keren.5. Een uitgebreid programma voor   meer en betere hulp aan slachtoffers van misdrijven.  1. HET V-PLAN 2000-2004  De Octopus-akkoorden tekenden de plannen voor de nieuwe Justitie en de nieuwe politiediensten van ons land. Hierdoor zal eindelijk een einde komen aan het naast mekaar doorwerken en zelfs tegen mekaar werken van iedereen die werkt aan onze veiligheid en onze justitie. De huidige regering heeft nog te weinig gedaan om de voorstellen van het Octopus-akkoord in de praktijk te brengen. De resultaten zijn nog niet zichtbaar. De volgende regering moet deze achterstand inlopen, snel en krachtdadig. Zij zal ook de dialoog met de politiediensten ernstig en accuraat moeten voeren. De politiemensen hebben recht op zekerheid omtrent hun statuut.  Objectief  De VLD wil dat de volgende regering alles in het werk stelt om de veiligheidsmaatregelen van Octopus volgens schema in daden om te zetten.  De Octopus-akkoorden bezorgen ons land nieuwe politiediensten en een nieuwe justitie. Dit is als het ware de "hardware" van onze veiligheid en justitie. Mensen en structuren die de opdracht hebben de veiligheid te verzekeren.  Naast de hardware moet er ook een "software" komen. We moeten weten welk beleid we met onze mensen en diensten voeren. Welk soort misdrijf bijvoorbeeld prioritair wordt aangepakt? 'Vat we doen om misdaad te voorkomen? Hoe we de slachtoffers van misdrijven zullen helpen? Hoe snel wordt er gestraft en welke straffen worden uitgevoerd? Deze en een heleboel andere vragen moeten beantwoord worden. Al die antwoorden samen vormen het veiligheidsplan voor ons land. Het is de taak van de verkozenen van de burgers, op het lokaal en federaal bestuursniveau, om dit plan uit te tekenen. Via deze verkozenen zijn het de burgers zelf die meebepalen wat er moet gebeuren.  De huidige regering heeft geen plan voor de veiligheid. Ze heeft maatregelen genomen, versnipperd en zonder al te veel samenhang. Ook dit moet dringend veranderen.  Objectief  -   Binnen het jaar moet de volgende regering een veiligheidsplan     uitwerken dat ervoor moet zorgen dat het aantal misdrijven tegen     2004 met 130.000 feiten daalt. Het streefdoel is de Belgische     misdaadcijfers naar het laagste niveau in Europa te brengen.  Om dit te bereiken heeft de VLD haar veiligheidsplan "Het V-plan 2000-2004" klaar. Bouwend op de ervaring en bevindingen van de parlementaire onderzoekscommissie naar de vermoorde en verdwenen kinderen; waar op een schrijnende manier het slechte functioneren van onze oude politie- en justitiediensten werd blootgelegd.  Het V-plan 2000-2004 schetst een beleid voor een integrale veiligheidszorg, wetenschappelijk onderbouwd, lokaal en federaal, over alle niveaus en betrokken diensten heen. Dit veiligheidsplan ontwerpt een beleid, duidt prioriteiten en doelstellingen aan en ontwikkelt actiemiddelen om deze doelstellingen te bereiken.Federaal  -   Met het V-plan 2000-2004 wil de VLD de toenemende criminaliteit     afremmen en ombuigen. Na vier jaar wil de VLD dat het huidige aantal     geregistreerde feiten (ongeveer 820.000 per jaar) met 130.000 feiten     verminderd is.  Met het V-plan 2000-2004 wil de VLD dat de huidige ophelderingsgraad van misdrijven, dit is de mate waarin politiediensten erin slagen om de daders van een misdrijf te kennen en minstens één onder hen aan te houden, minstens wordt verdubbeld. Concreet betekent dit dat we na vier jaar intensief werk tot een ophelderingsgraad van zowat 40 % komen zodat iedereen die het nog overweegt een misdrijf te begaan terdege weet dat er een serieuze kans bestaat om tegen de lamp te lopen.  Naast deze twee algemene objectieven, bevat het V-plan ook twee zeer specifieke doelstellingen. Acht actieterreinen waarop maximale veiligheidsinspanningen moeten worden ontwikkeld.  Federaal  Met het V-plan 2000-2004 wil de VLD.  • De gewelddelicten, meer in het bijzonder de straatcriminaliteit, beheersen en terugschroeven;  • het jongerengeweld doen afnemen;  • het hooliganisme indijken;  • de drugoverlast en drugcriminaliteit inperken;  • de verkeersongevallen met persoonlijk letsel beperken;  • de witteboordencriminaliteit beter opsporen en doen dalen;  • de georganiseerde misdaad in kaart brengen en bestrijden;  • de sexuele misdrijven maximaal voorkomen.  Naast een aantal algemene instrumenten, die inwerken op elk van deze doelstellingen, wil de VLD per specifieke doelstelling ook bijzondere actiemiddelen inzetten. De specifieke aanpak dient gecoordineerd te worden in het algemeen beleid.  De VLD wil de politie grondig moderniseren en stevig verankeren in de samenleving. Ze moet haar werk beperken tot haar kerntaken, het echte politiewerk. Door een vernieuwd en modern management moet de politie meer tijd op straat kunnen aanwezig zijn. Politiediensten moeten 24 uur op 24 aanspreekbaar zijn.  In wijken of steden die geplaagd zijn door hoge concentratie van criminaliteit en onveiligheid wil de VLD voor een gedetermineerde periode het systeem van zero-tolerance toepassen. Zero-tolerance kan immers een nuttig veiligheidsinstrument zijn en positieve gevolgen veroorzaken, op voorwaarde dat dit regime gericht en weloverwogen ingezet wordt. Omdat bij zero-tolerance echter ook belangrijke en moeilijk vermijdbare negatieve gevolgen optreden, blijft dit regime voor de VLD echter steeds de uitzondering en niet de regel. Over het gehele grondgebied wil de VLD de politie wel normstellend laten optreden, ook bij ongewenst gedrag dat vandaag al te vaak door de vingers wordt gezien.  2. GEEN LAKSHEID VOOR JEUGDCRIMINALITEIT  Uit recente studies blijkt dat de jeugdcriminaliteit toeneemt. Niet alleen in de steden maar ook in de meeste middelgrote gemeenten. Bovendien wijzen verschillende onderzoeken erop dat de daders steeds jonger en hun misdaden steeds zwaarder worden. Ook de grote betrokkenheid van jongeren uit bepaalde etnische minderheden is een zorgwekkende evolutie.  Veel steden en gemeenten worden geconfronteerd met jongeren die deel uitmaken van min of meer georganiseerde bendes of duidelijk reeds tot de harde kern van de misdaad behoren. Deze relatief beperkte groep jongeren is verantwoordelijk voor een groot deel van gewelddelicten, vaak laffe delicten op ouderen en vrouwen, en verdient, zowel op preventief als op repressief vlak, meer aandacht.  Objectief  -   Het aantal jongeren dat een misdaad pleegt moet fors dalen. De     pakkans moet groter zijn. Misdrijf en straf moeten snel en duidelijk     op elkaar volgen.  De preventie van jongerengeweld vereist in de eerste plaats een grondige kennis van de aard en de omvang ervan. Probleemjongeren en risicogroepen moeten worden geïdentificeerd en sociaal begeleid. Om vroegtijdig, snel en consequent te kunnen reageren, moet de uitwisseling van informatie tussen politie, justitie, hulpverlening, jeugdbescherming, jongerenverenigingen en scholen vlot en soepel verlopen, zonder echter in een verklikkingsmentaliteit te vervallen. Het terugschroeven van de jeugdcriminaliteit vergt een gezamenlijke aanpak van de overheid en al de betrokken instellingen en organisaties.  Vlaanderen  -   De VLD wil meer aandacht besteden aan de preventieve werking die kan     uitgaan van het onderwijs, de sociaal-culturele instellingen en de     aansluiting op de arbeidsmarkt. Gezinnen, scholen en bedrijven     dienen gunstige opvoedings- en ontwikkelingsmogelijkheden te bieden.     Deze aanpak dient toegespitst op risicogroepen (spijbelaars,     zwervende jongeren, jongeren die reeds met het gerecht in aanraking     kwamen) en risicolocaties.  -   Leerkrachten moeten, bij problemen, beroep kunnen doen op     specialisten. Lokale overheid, Openbaar Ministerie en lokale politie     moeten samenwerken om gerichte acties te ondernemen in     probleemscholen of wijken. Acties om jongeren te laten doorstromen     naar jongerenorganisaties en/of de arbeidsmarkt. De     jeugdcriminaliteit onder jongeren uit bepaalde minderheidsgroepen     vergt een op maat gesneden aanpak.  -   De initiatieven en actieprogramma's die het Vlaams Parlement     uitwerkte voor preventie van de jeugdcriminaliteit en het bevorderen     van de veiligheid in en rond de scholen dienen in de praktijk te     worden gebracht.  -   Cruciaal in de preventie van jongerencriminaliteit is een goede     samenwerking tussen politie en de andere, (opvoedende)     veiligheidspartners. Er moet een normale relatie tussen politie en     jongeren kunnen ontstaan. Iedereen moet dan ook investeren in deze     samenwerking.  Preventie zal het jongerengeweld aanzienlijk terugschroeven maar nooit volledig kunnen elimineren. Preventieve maatregelen zullen wel efficiënter zijn als jongeren ook weten dat overtredingen consequent worden bestraft. Het huidige jeugdrecht is doeltreffend als het gaat om kleinere problemen op te lossen maar mist haar doel wanneer er zwaardere criminaliteit van jongeren in het geding is. Hiervoor is behoefte aan een hardere repressie.  De probleemgroep bestaat hoofdzakelijk uit jongeren tussen 15 en 17 jaar. Ze zijn verantwoordelijk voor een belangrijk deel van het groepsgeweld en de straatcriminaliteit (stelen van handtassen, GSM's, autoradio's, ...). Een objectieve, resultaatgerichte aanpak dringt zich op.  Federaal  De VLD wil de strafrechtelijke leeftijd verlagen van 18 tot 16 jaar. Bij veroordeling moeten jongeren terecht komen in specifieke jeugdgevangenissen. Jongeren tussen 12 en 16 jaar moeten door een strafjeugdrechter geplaatst kunnen worden in gesloten jeugddelinquentiehuizen. Kinderen onder de 12 jaar worden naar een speciaal daarvoor aangestelde kinderrechter doorverwezen.  De VLD wil dat het huidige beschermingsmodel enkel en alleen nog gebruikt wordt om jongeren met een problematische opvoedingssituatie te beschermen. Dit beschermingsmodel mag niet meer gebruikt worden om jongeren die een, als misdrijf omschreven feit hebben gepleegd te sanctioneren.  De klemtoon bij deze jongeren moet liggen op heropvoeding, opleiding en het verhogen van de slaagkansen in de maatschappij. De gevangenisstraf moet een leerervaringsproject zijn. In gewone gevangenissen horen jongeren niet thuis. Ook alternatieve straffen zijn mogelijk maar weinig efficiënt bij zwaardere misdrijven.  De straftoemeting en de uitvoering ervan moeten, via strafuitvoeringsrechtbanken, zo snel mogelijk op elkaar volgen. Indien mogelijk moet de jonge dader ook de aangerichte schade herstellen.  Federaal  -   De VLD wil ook de ouders wijzen op hun opvoedende     verantwoordelijkheid. Als ze, na eerdere expliciete verwittiging,     hun opvoedingsplicht niet nakomen, dan moet het mogelijk zijn hen     hiervoor te straffen.  In navolging van onze buurlanden vraagt de VLD een wetenschappelijk onderzoek van de relatie tussen criminaliteit en etnische minderheden. Pas als het thema uit de taboesfeer wordt gehaald en objectief wordt onderzocht, kan het beleid gefundeerde conclusies trekken.  -   Ondanks het schrijnend gebrek aan harde cijfers en zonder te     veralgemenen, kunnen we toch stellen dat jongeren uit bepaalde     etnische minderheden, een bijzondere risicogroep vormen, zeker in     kansarme wijken van de grote steden. Dit vergt een specifieke     aanpak, vooral op het vlak van de preventie waarbij de inspanningen     gericht zijn op het voorkomen van criminaliteit via de inburgering     van de allochtonen. Indien deze preventie faalt, moet een andere,     repressieve aanpak volgen. In dit verband moeten de mogelijkheden     worden uitgebreid om vreemdelingen uit het land te zetten indien ze     ernstige misdaden hebben gepleegd.  3. EEN EFFICIËNT GERECHT  De onthullingen omtrent het onderzoek naar de verdwenen en vermoorde kinderen, het spaghettiarrest, de Witte Mars, ... al enkele jaren staat onze Justitie zwaar onder druk van de publieke opinie. Het ongenoegen wordt ook door heel wat minder spectaculaire feiten gevoed. De gerechtelijke achterstand leidt bijvoorbeeld tot rechtsonzekerheid en ongelijkheid. Het seponeringsbeleid inzake "kleine" criminaliteit bruskeert het rechtsgevoel van slachtoffers en demotiveert politieagenten die hun werk doen.  De politieke wereld gaat niet vrijuit in deze evolutie. Door reglementitis werden al veel wetten en "misdrijven" gecreëerd waardoor het gerecht overbelast en overvraagd wordt. Jarenlange praktijken van politieke benoemingen en bevorderingen leidden ertoe dat niet altijd en overal de juiste man/vrouw op de juiste plaats werd gezet. Een stiefmoederlijke behandeling van Justitie zorgde voor verouderde structuren en infrastructuur en te weinig middelen om behoorlijk te functioneren.  De magistratuur zelf heeft anderzijds, vaak onder het mom van de scheiding der machten, iedere inmenging van en verantwoording aan politiek en samenleving afgewezen.  De VLD wil het gerecht nieuwe impulsen geven om haar fundamentele taak in onze sterk veranderde samenleving naar behoren in te stellen.  Om dit te bereiken wil de VLD komen tot een ontvetting van het strafrecht en het efficiënter maken van de strafprocedure. Voor de VLD moet het strafrecht worden teruggebracht tot de essentie erven en een afspiegeling zijn van de algemeen aanvaarde moraal die "lijf en goed" van de burger beschermt.  Federaal  -   Het strafwetboek moet volledig worden aangepast aan de normen van     deze tijd. Omwille van de gewijzigde maatschappelijke relevantie     moet een aantal misdrijven uit het strafwetboek worden verwijderd.     Sommige misdrijven worden beter niet langer met een strafbepaling     gesanctioneerd maar kunnen ook administratief worden afgehandeld,     gekoppeld aan een geldboete of het ontnemen van een bepaalde     vergunning. Het beoordelen van bepaalde misdrijven kan worden     toevertrouwd aan rechters die dicht bij het volk staan, zoals de     politierechters.  Federaal  De VLD wil de strafprocedure efficiënter maken. Dit veronderstelt een geheel van maatregelen waaronder:  -   Het uitbreiden van de administratieve aanhouding voor een eventuele     voorlopige hechtenis van 24 uur tot tot 48 uur, maar waakzaam zijn     door onterechte aanhoudingen;  -   Het invoeren van een doeltreffend systeem van snelrecht voor     bepaalde criminaliteitsvormen;  -   Een grotere coherentie in het strafrechtelijk beleid op alle     niveaus;  -   Een nieuwe justitiecultuur waarbij eenieder een controleerbare     verantwoordelijkheid draagt in overeenstemming met zijn bevoegdheid;  -   Een objectieve recrutering en bevordering van parketmagistraten;  -   Een behoorlijke opleiding en permanente bijscholing voor magistraten  4. AGRESSIE BANNEN  We kunnen er niet om heen dat onze samenleving in pakweg twintig jaar tijd een stuk gestresster en agressiever werd. In steden vormen concentraties van veel mensen op weinig ruimte een potentiële bron van gewelddadigheid, vooral in wijken die verloederd zijn en waar de kansen op een beter leven niet voor het grijpen liggen. Voetbalwedstrijden en andere grootschalige evenementen zijn steeds vaker aanleiding voor hooliganisme en groepsgeweld. In het verkeer leiden absurde incidenten soms tot zware ruzies en agressie.  Deze evolutie mag dan al samenhangen met de "moderne tijden", ze valt niet goed te praten. In een gewelddadige maatschappij geldt het recht van de sterkste. Zwakkeren, ouderen, kinderen, iedereen die rustig wil leven, ... zijn de dupe hiervan. Geweld bedreigt de vrijheid. We moeten durven nadenken over oorzaken en gevolgen, zoeken naar oplossingen, misschien zelfs enkele "normale" ontwikkelingen in vraag stellen. Er is hoe dan ook meer onderzoek nodig naar de relaties tussen bijvoorbeeld geweld in de media en de maatschappij, tussen stress op het werk en agressie, tussen kansarmoede en groepsgeweld,...  Het vooralsnog ontbreken van een volledig en objectief beeld naar de oorzaken van de agressie mag evenwel geen excuus zijn om niet onmiddellijk op te treden tegen bepaalde excessen.  Federaal en Vlaanderen  De VLD wil daarom een geheel van maatregelen voorstellen die moeten leiden tot een snelle "afkoeling" van de heethoofden in onze samenleving;  -   De strijd tegen straatgeweld vergt een nauwe samenwerking tussen     lokale overheid, politie, buurt en horeca;  -   Mensen moeten, indien ze bang zijn of bedreigd worden, anoniem     aangifte kunnen doen van straatgeweld;  -   Het wapenbezit moet krachtdadig worden voorkomen, ontmoedigd en     teruggeschroefd;  -   Groepsgeweld naar aanleiding van evenementen moet in de kiem worden     gesmoord;  -   Berechting van gewelddelicten dient zo snel mogelijk na de     arrestatie te gebeuren via een nieuwe procedure snelrecht.  federaal en Vlaanderen  De VLD vindt dat de verkeersveiligheid (en agressie) tijdens de volgend regeerperiode b^t^ijzondere aandacht moet krijgen. Met de toenemende mobiliteit dreigt het verkeer een permanente bedreiging van ons leven te worden. Dit moet ten allen prijze worden vermeden. Ieder verkeersslachtoffer is er één teveel, te meer daar het overgrote deel van verkeersongevallen kunnen vermeden worden met een voldoende voorzichtig verkeersgedrag en een grondig aangepast wegennet.  Objectief  -   Op vier jaar tijd moet het aantal verkeersslachtoffers tot de helft     worden herleid.  Federaal en Vlaanderen  Het bevorderen van de verkeersveiligheid zoals de VLD dit ziet, berust op twee pijlers:  -   een preventieve pijler met:      -   Strenge ontradende sancties, zonder achterpoortjes;      -   Verscherpte controles;      -   Bijscholing voor wie een gevaar is op de weg;      -   Verkeersopvoeding op school als verplicht vak;      -   Informatiecampagnes over het verkeersbeleid en de sanctionering.    • een repressieve pijler met:  -   Het invoeren van een dagboetesysteem;  -   Een uniform en streng vervolgings- en strafbeleid met onmiddellijke     uitvoering  -   Steeds zwaardere sancties in geval van recidive, met exponentiele     stijging van de boetes en, uiteindelijk, inbeslagname van het     voertuig.  5. SLACHTOFFERZORG  De eerste opvang en het adequaat doorverwijzen van slachtoffers, moet door elk politiekorps als een kerntaak worden beschouwd. In veel gevallen is dat nu niet het geval. De slachtofferzorg zelf; die eigenlijk geen politietaak is, maar tot het maatschappelijk werk behoort is vaak niet of nauwelijks in de dienstverlening geïntegreerd.  Federaal  De VLD wil dat de politie de komende jaren extra in slachtofferbegeleiding investeert. Er rnoet vooral werk worden gemaakt van de volgende diensten:  • tijdige en correcte informatie over het verloop van een zaak;  • het aanbieden van mogelijke begeleiding door een bureau slachtofferhulp;  • informatieoverdracht aan dit bureau;  • bemiddeling over schadeherstel, op basis van duidelijke afspraken;  • een loket per interpolitiezone voor informatie over de vordering van een zaak;  • bemiddeling voor schadeherstel indien nodig door het Openbaar N4inisterie;  • voorlichting ter preventie van het opnieuw slachtoffer worden van een misdrijf.  6. EEN EUROPEES VEILIGHEIDSBELEID  Hoe terecht de zorg voor meer veiligheid ook is, toch mag ze de democratische inspraak en controle niet verdringen. Zoals het plan Verwilghen overtuigend aantoont, is zorg voor veiligheid in de allereerste plaats een lokale aangelegenheid. Veiligheid begint thuis en in de eigen Straat. De VLD wil daarom de subsidiariteit ten volle geëerbiedigd zien.  Europa  -   Dé VLD wenst dat de Europese Unie zich inzake veiligheid en justitie     concentreert op de transnationale, grensoverschrijdende vormen van     criminaliteit, evenals op de samenwerking tussen politiediensten en     justities. Bij de afschaffing van de controles aan de binnengrenzen     is een adequate bewaking van de Europese buitengrenzen van groot     belang. In dit verband rijst de noodzaak van een gemeenschappelijk     visumbeleid. Indien harmonisering van strafrechtelijke bepalingen     aangewezen is, dan moet deze vanzelfsprekend door de nationale     parlementen worden beslist.  -   Op termijn wenst de VLD de bevoegdheden van het Europees parlement     over justitie en veiligheid uit te breiden. Het voorziene     informatierecht en de voorziene adviesbevoegdheid zijn onvoldoende     om een behoorlijke parlementaire controle te verzekeren.  -   Opdat de Europese Unie niet enkel een ruimte van veiligheid zou     worden, maar tevens een ruimte van vrijheid en rechtvaardigheid zou     blijven, wenst de VLD dat de EU-burgers een ruimer toegang tot het     Europees Hof van Justitie zouden venverven, en dat de bevoegdheden     van de Ombudsman van de Europese Unie zouden worden uitgebreid.  -   De VLD wenst een versterking van Europol, de Europese     Politieorganisatie die werd opgericht in het kader van de Europese     Unie. Europol moet meer zijn dan een gegevensbank en moet     coördinerend en stimulerend kunnen optreden bij operationele acties.     De democratische controle hierop dient effectief te worden     gerealiseerd.  EEN LEVEN IN VRIJHEID EN MET KWALITEIT  Het jongste decennium heeft de overheid, en dan vooral de federale regering, zeer veel aandacht besteed aan de harde cijfers. Euro, begroting, belastingen,... een mens krijgt de indruk dat de overheid de burgers louter en alleen nog beschouwen als economische opbrengers of kostenfactoren. De menselijkheid in het beleid is vaak ver te zoeken. Het "sociaal contract" dat ons allemaal verbindt in één samenleving met vrijheden, rechten en plichten, leek meer en meer een rekening-courant in de grote boekhouding van de Staat te worden.  Nochtans is er meer dat ons bindt dan centen en kwantificeerbare rechten. Er is een algemeen belang, gericht op vooruitgang en kwalitatieve ontwikkeling van de samenleving als geheel en van alle burgers op zich. Er is ons wederzijds engagement voor zorgzaamheid voor zwakkeren, voor ouderen, voor kinderen. Er is de vrijheid, het respect voor ieders persoonlijke levenskeuzen, die we voor onszelf vragen en voor elkaar verdedigen. Er zijn de kansen op persoonlijke ontwikkeling, om een leven te leiden dat voor iedere generatie aangenamer, kwaliteitsvoller, verrijkenden kan en moet zijn. Er is de behoefte aan solidariteit binnen onze eigen samenleving maar ook met volkeren en landen die nog gebukt gaan onder armoede, hongersnood, oorlog, rampspoed. Er is onze plicht om deze aarde te behoeden voor verval en leefbaar te houden voor de volgende generaties.  Kortom-, naast de zorg voor de centen en de rekeningen moet een regering, de politiek, ook zorg dragen voor aspecten van kwaliteit. De VLD wil tijdens de volgende regeerperiode meer aandacht besteden aan de kwaliteit van het leven in onze samenleving.  Voor de VLD heeft deze kwaliteit alles te maken met het zich vrij kunnen voelen, bewegen en ontwikkelen in onze samenleving. Vrijheden die vanzelfsprekend lijken, maar het niet zijn. Vrijheden waarvan we ons vaak pas bewust worden als ze bedreigd of beperkt worden. Denken we bijvoorbeeld maar aan onze bewegingsvrijheid die steeds vaker botst op de congestie van onze verkeerswegen. Uiteraard zijn onze vrijheden ook niet absoluut. Ze worden begrensd door de vrijheid van de anderen, niet alleen van diegenen die nu leven, maar ook van diegenen die na ons komen. Maar ze vormen wel de motor in de samenleving. Ze zijn een noodzakelijke basisvoorwaarde tot creativiteit, initiatief, vernieuwing en vooruitgang. Daarom is het goed en zinvol om ieder beleid te toetsen aan het criterium van de vrijheid.  Zo vraagt de verdediging van de vrijheid bijvoorbeeld ook om een beleid ter bescherming van een gezond en schoon leefmilieu. Een omgeving die bedreigd wordt, ongezond is, vol gevaren zit voor mens en dier, kan geen vrijheid bieden. Wat is de waarde van een vrij leven als dit permanent ondermijnd wordt door vervuiling en ongezonde factoren? Anderzijds, waar leggen we de grens voor het vrij omspringen met bijvoorbeeld ruimte die in private eigendom is? Aan welke randvoorwaarden zijn het vrije ondernemerschap gekoppeld? Het is ook duidelijk dat dit vrijheidsbegrip evolueert in de tijd. Zo hebben we tot recent een cultuur inzake ruimtelijke ordening gekend waarbij de vrijheid om te bouwen, verbouwen, bestemmen van land en eigendom bijzonder groot was en waarin regels vaak laks werden toegepast door de verantwoordelijke overheden. Vandaag zijn de inzichten veranderd en verscherpt. Is er hier geen sprake van een gedeelde verantwoordelijkheid? Kan men ongenuanceerd fouten uit het verleden toetsen aan de inzichten van vandaag? Is het politiek-ethisch te noemen als een regering de woningdruk op de open ruimte met de bulldozers te lijf gaat terwijl zij er anderzijds niet in slaagt om de leefbaarheid van onze steden te behouden en te versterken? Want ook in onze binnensteden voelen heel wat bewoners zich bedreigd in hun vrijheden, vaak in de meest letterlijk zin van het woord.  De vrijheid om zich te ontplooien en om een kwaliteitsvol leven te leiden is belangrijk in iedere levensfase. Denken we bijvoorbeeld maar aan de existentiële paradox die heel wat senioren dagelijks ondervinden. Het zijn mensen die aan de ene kant bevrijd zijn van de noodzaak om iedere dag te werken, die opnieuw beschikken over tijd om zich te wijden aan zovele dingen die we allemaal gedurende ons actieve leven voor ons uit schuiven. Maar die anderzijds vaak ook gebukt gaan onder de leegte van het zich niet meer betrokken voelen. Voor wie het vrijetijdsaanbod nog te weinig zinvolle en betaalbare initiatieven heeft ontwikkeld. Of die nog een groot stuk van hun tijdsbesteding besteden aan de verzorging van nog oudere senioren of van de kinderen van hun kinderen die vaak allebei voltijds moeten werken om een comfortabel leven te kunnen leiden. Ook jonge ouders of mensen met een kinderwens voelen immers scherp de grenzen van hun vrijheid tot het al dan niet verwekken van kinderen (en hoeveel) aan. Het leven van vandaag is duur en stresserend. Arbeid slorpt zeer veel tijd en energie op. Het krijgen van kinderen wordt node uitgesteld of beperkt. Hoe ver kan onze samenleving nog in deze zin evolueren? Dreigen we niet zeer welvarend maar ook zeer ongelukkig te worden. En kan een mens zich nog vrij noemen als hij of zij volledig afhankelijk is van de wetten van het economische stelsel?  Onze economische en technologische ontwikkeling levert ons vandaag realisaties waarvan we dertig jaar geleden nog niet durfden dromen. Het registreren, opslaan en verwerken van gegevens bijvoorbeeld neemt fenomenale proporties aan. Ook deze ontwikkeling kan botsen met de persoonlijke vrijheden. Overheden allerhande, bedrijven en individuen kunnen steeds gemakkelijker inbreken in de persoonlijke levenssfeer van mensen. Welke basishouding nemen we aan tegen deze ontwikkeling? Een houding van fundamenteel wantrouwen in de mens waarbij iedereen beschouwd wordt als een potentiële overtreder Van wetten en normen? Een houding die bijvoorbeeld leidt tot het te pas en te onpas plaatsen van camera's en het stimuleren van een verklikkersmentaliteit. Of vertrekken we van een houding waarbij burgers vertrouwd worden op hun burgerzin en slechts ingegrepen wordt als het tegendeel zou blijken? Of zoeken we een gulden middenweg?  We hebben in ons land en in de Westerse samenlevingen in het algemeen, een hoog niveau van persoonlijke vrijheden en rechten, ook sociale rechten, kunnen ontwikkelen. Dit geldt spijtig genoeg niet voor gans de wereld. Op nauwelijks tweeduizend kilometer van bij ons leven mensen in barre, armoedige en gevaarlijke omstandigheden. Het ligt dan ook voor de hand dat heel wat mensen uit het voormalige Oostblok of Afrika een beter toekomst willen zoeken bij ons. Ons land en Europa worden er, vaak door malafide figuren, afgeschilderd als het paradijs op aarde. Hoe graag men vanuit menselijk oogpunt ook zou willen, we kunnen onmogelijk onze grenzen open stellen voor ieder die zich hier zou willen vestigen. Het draagvlak van onze welvaart kan dit gewoonweg niet aan. We hebben dan ook het recht om onze samenleving en onze welvaart af te schermen tegen een instroom van mensen voor wie de vlucht uit het eigen land geen kwestie is van leven of dood, van vrijheid of opsluiting en marteling. Anderzijds hebben we de plicht om, ook vanuit redenen van zelfbehoud, vanuit onze relatieve rijkdom bij te dragen tot de verdere ontwikkeling van de wereld. Een dergelijk beleid staat of valt met duidelijke, snelle en menselijke asielprocedures.  1. EEN GEZOND EN SCHOON LEEFMILIEU  Het milieubeleid kenmerkt zich door een steeds sneller stijgend aantal reglementeringen dat nog door niemand kan worden bijgehouden. Op ieder incident wordt gereageerd door nieuwe reglementeringen uit te vaardigen (het proberen uitbannen van zachte PVC, de beperking van decibels van motoruitlaten), in plaats van de verantwoordelijkheidszin van de burger-consument voor diens verbruikskeuze aan te spreken.  Het huidige leefmilieubeleid in Vlaanderen is volledig afgestemd op twee instrumenten regulering en heffingen. Het heffingensysteem is in wezen een financieringssysteem dat het overheidsoptreden in de milieusector moet bekostigen. Ieder nieuw of uitgebreid overheidsinitiatief leidt daardoor tot verhoogde heffingen en tot rechtsonzekerheid bij de heffingplichtigen. De milieuheffingen hebben in Vlaanderen nooit als eerste bedoeling het gedrag van degene die de heffing betaalt te beïnvloeden. De milieureglementering omvat vandaag reeds duizenden bladzijden, die vooral ontmoedigend werken en in hoofdzaak bestraffend zijn, in plaats van stimulerend.  Doelstelling  -   De VLD wil een leefmilieubeleid voeren dat strenge normen hanteert     en afdwingbaar maakt, maar tegelijk ook rechtszekerheid biedt aan     burgers en bedrijven. Het heffingenniveau moet daarom stabiel     blijven. Dat betekent dat het overheidsoptreden in de milieusector     moet afgebouwd worden en dat monopolieposities uit den boze zijn.     Alle milieuheffingen moeten regulerend van aard zijn volgens het     principe "de vervuiler betaalt" : wie meer vervuilt, betaalt meer;     maar wie niet vervuilt, betaalt ook niet. De milieureglementering     dient drastisch te worden vereenvoudigd in één overzichtelijke     wetgeving.  Volgens de VLD moet het Europees milieubeleid zich bij voorrang inlaten met alle grensoverschrijdende aspecten van milieuzorg, zoals kwaliteit van water en lucht, ozonbedreigende gassen, nucleaire veiligheid en afvalbeleid. Op dat niveau dient de nodige uniformiteit ervoor te zorgen dat er geen concurrentieverstoring ontstaat.  Vlaanderen  VLD wenst niet te tornen aan de milieunormen. Ze moeten eenvormig en eenduidig worden toegepast, met uitsluiting van uitzonderingsbepalingen die op het lijf van sommige sectoren zijn geschreven. De normgeving moet wel perfect controleerbaar zijn, zoniet wordt ze nutteloos.  -   Om deze normen te bereiken dienen de beginselen van de vrije markt     te worden gerespecteerd. Milieukosten moeten worden doorberekend in     de prijs van de producten. Op die manier regelt de markt zelf de     evolutie naar meer milieuvriendelijke producten en     productieprocessen.  -   De vrije marktwerking kan desgevallend worden gecorrigeerd via een     heffingensysteem. Dergelijk heffingensysteem moet regulerend zijn     volgens het principe ^“^de vervuiler betaalt”. Dit betekent het     uitschakelen van de basisheffingen zoals die thans bestaan. Wie     bijvoorbeeld zelf instaat voor de eigen afvalwaterzuivering, zowel     burger als bedrijf, hoeft geen basisheffing te betalen.  -   De VLD wil het gebruik van milieuvriendelijke technieken stimuleren     via het instrument van de fiscaliteit. Dit kan via het verlagen van     de verbruiksbelasting voor milieuvriendelijke producten.  -   Milieuvriendelijke investeringen moeten worden aangemoedigd door     deze een verhoogde investeringsaftrek toe te kennen. Dit is minder     bureaucratisch en op termijn ook goedkoper voor de overheid.  -   Op het vlak van de waterzuivering moet het Aquafin-monopolie     doorbroken worden. Het alternatief is een in concessie gegeven     bekkenbeleid, waarbij de private exploitant instaat voor zowel de     zuivering als de distributie van gezuiverd water.  -   Inzake afvalbeleid staat de VLD volgende prioriteitenvolgorde voor     op het vlak van de huishoudelijke afvalberg : preventie, gescheiden     inzameling, stortverbod en tenslotte verbranden van de restfractie     met energierecuperatie. Voor bedrijfsafval is volgens de VLD het     afsluiten van convenanten de meest aangewezen weg. Via deze     convenanten dienen de bedrijfssectoren zelf in te staan voor de     inzameling en de verwerking van het geproduceerde afval.  -   De internationale afspraken inzake de vermindering van de     C02-uitstoot moeten we strikt naleven. Bedrijfsmatige     luchtvervuiling kan worden aangepakt via vergunningen en heffingen,     huishoudelijke lozingen via normen en heffing op de brandstof. Een     eventuele C02-taks dient te worden gecompenseerd via een evenredige     vermindering van de belasting op arbeid. Luchtvervuiling door het     verkeer moet worden gereduceerd door een heffing via de     brandstofprijs.      1.             Europa  -   Het Europese niveau heeft een bijzondere opdracht in de voorlichting     van de Consumenten-burgers. Eerder dan hen de toegang tot bepaalde     producten te ontzeggen, zou beter de nadruk worden gelegd op het     bieden van correcte, volledige en toegankelijke informatie die de     burgers toelaat een verantwoorde verbruikskeuze te maken.  -   De Europese Unie dient er steeds over te waken dat controlefuncties     en productiefuncties volstrekt worden gescheiden. In het verleden     heeft de Commissie er bijvoorbeeld onvoldoende op toegezien dat de     expertise inzake nucleaire veiligheid en de expertise inzake bouw     van nucleaire installaties en elektriciteitsproductie voldoende van     elkaar waren afgescheiden. Het scheiden van conceptie en uitvoering     van een beleid enerzijds en van de evaluatie van beleidseffecten     anderzijds moet ongeoorloofde belangenvermenging voorkomen.  2. MOBILITEIT  De burger heeft recht op mobiliteit en het is daarom de plicht van de overheid om de vrijheid van verkeer te waarborgen door investeringen in de verschillende mobiliteitsmodi.  Alle prognoses geven aan dat het met onze mobiliteit van kwaad naar erger gaat. Het zogenaamde verkeersinfarct dat ons in de file laat staan van thuis tot op kantoor, komt dreigend naderbij. Het is verkeerd deze problematiek aan te pakken met geïsoleerde stuntmaatregelen. Omdat mobiliteit van cruciaal belang is voor onze welvaart, vergt het een multidisciplinaire aanpak waarbij verkeersveiligheid, economie, leefmilieu en tewerkstelling hun afweging hebben.Doelstelling  -   Voor de VLD is de verkeersveiligheid de meest prioritaire     doelstelling van het mobiliteitsbeleid. Het aantal ongevallen met     lichamelijk letsel en dodelijke afloop moet maximaal worden     teruggedrongen. Daarnaast is een vlotte doorstroming van personen,     goederen en diensten een absolute voorwaarde voor economische groei.     Een geïntegreerd mobiliteitsbeleid zal daarom alle vervoersmodi     (zowel personen- als goederenvervoer) moeten aanpakken en het totaal     gemeenschappelijk vervoer als een onsplitsbaar pakket bekijken,     beheren en leiden.  De instellingen van de Europese Unie moeten verder de vrijheid van verkeer (van mensen, goederen en diensten) bevorderen. De tegengestelde belangen die hierbij in het geding komen, dienen telkens met de grootste zorg tegen elkaar afgewogen te worden en moeten altijd het meest algemene belang behartigen. Deze afweging mag niet alleen de korte termijneffecten behelzen, maar tevens de effecten op middellange en lange termijn evalueren.  Vlaanderen en federaal  De VLD wenst de integratie van mobiliteit en het ruimtelijk beleid.  Bij ingrepen in de wegeninfrastructuur dient steeds de verkeersveiligheid centraal te staan. Het aanleggen van vrijliggende fietspaden die bovendien niet alleen de veiligheid van de zwakste weggebruikers bevorderen, maar ook van de fiets een volwaardiger alternatief maken voor het autogebruik bij korte verplaatsingen.  Via de BTW dienen veiligheidstoebehoren aan voertuigen fiscaal aantrekkelijk gemaakt te worden.  -   De verkeersopvoeding moet de nadruk leggen op defensief rijden en     het opdoen van rijervaring.  -   Rijden onder invloed van alcohol, drugs of geneesmiddelen dient     streng gecontroleerd en gesanctioneerd.  De VLD wenst dat alle bevoegdheden met betrekking tot de mobiliteit worden gegroepeerd op het gewestelijk niveau, ook met het oog op een optimale integratie van mobiliteit en ruimtelijk beleid. In dit kader moet de NMBS geregionaliseerd worden.  Er moet een verschuiving worden doorgevoerd van het belasten van het autobezit naar het autogebruik : verkeersbelasting en belasting op de burgerlijke aansprakelijkheidsverzekering worden vervangen door een heffing op de brandstof.  Om de piekmomenten af te vlakken moeten het privaat gemeenschappelijk vervoer aangemoedigd worden, de arbeidsuren gespreid worden en thuisarbeid mogelijk gemaakt worden via allerhande telematicatoepassingen.  Om de verkeerswegen te ontlasten moeten alternatieve vervoersmethoden voor het vrachtvervoer (water, spoor) worden aangemoedigd.  Op het vlak van de verkeersinfrastructuur moeten op bepaalde knelpunten nieuwe wegen worden aangelegd of begonnen projecten worden afgewerkt maar dient tevens de bestaande infrastructuur beter te worden onderhouden. Als financieringsmechanisme kan ondermeer gebruik worden gemaakt van PPS (Publiek Private Samenwerking).  -   De fiscale opbrengsten uit de mobiliteit moeten naar de sector     terugvloeien via een mobiliteitsfonds, van waaruit alle     beleidsinitiatieven kunnen worden gefinancierd.  -   Een snelle afwerking van wegenwerken is belangrijk voor de     mobiliteit.      1.             Europa   -   Het Europees niveau dient te overleggen over de transnationale     gevolgen van mobiliteitsbeslissingen.  -   De afspraken van de Top van Essen (1994) waarbij de investeringen in     het Transeuropees Transportnetwerken als prioritair werden     vastgelegd, dienen dringend te worden.  -   De Europese Unie heeft aanzienlijke verdiensten in de liberalisering     van de luchtverkeersmarkt. De tariefverlagingen voor vluchten in en     buiten Europa hebben de burgers in de eerste plaats te danken aan de     inspanningen van de Unie. Daartegenover staat dat de liberalisering     van het gemeenschappelijk vervoer over water en land, inzonderheid     in wat het treinvervoer betreft heel wat moeizamer verloopt, niet in     het minst door het verzet van de Europese vakbonden.  3. RUIMTELIJKE ORDENING EN HUISVESTING  Ondanks het feit dat de Vlaamse gezinnen en bedrijven worden geconfronteerd met enkele levensgrote problemen op het vlak van de ruimtelijke ordening, heeft de huidige Vlaamse Regering meer ijver aan de dag gelegd voor de afbraak van enkele illegale woningen dan voor de oplossing van de bestaande structurele problemen. Om te weten wat men precies op een bepaald stuk grond mag doen, dient men ongeveer een tiental verschillende bodembestemmingsplannen te raadplegen. Voor bedrijfsuitbreidingen gelden ellenlange procedures, zowel op het vlak van de stedebouwwetgeving als op het vlak van de milieureglementering. Dergelijke rechtsonzekerheid ondermijnt op termijn ons economisch weefsel met alle gevolgen vandien.  De laatste jaren werd het wonen in niet-stedelijke gebieden bewust ontmoedigd. Evenwel ging dit onvoldoende gepaard met evenredige inspanningen om het wonen in woonconcentraties zoals steden aantrekkelijker te maken. Steden zijn hierdoor in een spiraal van verarming, verloedering en ontvolking terechtgekomen.  Doelstelling  -   De VLD wil dringend de rechtszekerheid van zowel de gezinnen als de     bedrijven herstellen. Voor zonevreemde gebouwen moet er dringend een     oplossing worden gecreëerd. Dergelijke oplossing kan niet bestaan in     het ongebreideld inpalmen van de open ruimte, maar het kan ook niet     betekenen dat alle 100.000 zonevreemde constructies in Vlaanderen     moeten worden afgebroken. Bedrijfsinvesteringen en -uitbreidingen     moeten op een soepele en snelle administratieve afhandeling kunnen     rekenen.  Onze Vlaamse steden moeten opnieuw leefbaar en aantrekkelijk worden zowel voor degenen die er wonen, als voor diegenen die er zich willen vestigen. De inspanningen die de gemeenschap hiervoor levert, worden immers gecompenseerd door het feit dat woonconcentraties minder wegeninfrastructuur en andere nutsvoorzieningen vergen.    VLAANDEREN   -   Inzake illegale bouwwerken pleit de VLD voor de toekomst voor een     duidelijke regelgeving met een streng handhavingsbeleid. Voor wat     betreft het verleden vindt de VLD het evident dat een rechterlijke     uitspraak wordt uitgevoerd. Het is evenwel niet evident dat deze     uitspraak soms pas na meer dan 10 jaar wordt uitgevoerd. De VLD wil     daarom een regeling naar Nederlands model waarbij een rechterlijke     uitspraak haar uitvoerbaarheid verliest na 5 jaar. Deze termijn kan     later worden teruggebracht tot 3 jaar. Een bouwmisdrijf kan voor de     VLD niet langer een uitzondering vormen op de wetgeving van de     verjaring.  -   Bij de sanctionering van bouwmisdrijven kan de afbraak en het     herstel in oorspronkelijke staat ten aanzien van sommige hardleerse     burgers niet uitgesloten worden. Maar de afbraak van woningen als     hoofdverblijfplaats moet volgens de VLD de absolute uitzondering     blijven.  -   De VLD pleit voor individuele bedrijfsgerichte BLA's voor     zonevreemde bedrijven zodat deze bedrijven op korte termijn hun     exploitatie in volle rechtszekerheid kunnen voortzetten.  -   Voor bedrijfsinvesteringen die een bouw- en milieuvergunning     vereisen, wil de VLD een unieke "één loket-procedure" invoeren. Deze     procedure moet op een snelle en soepele manier administratief worden     afgehandeld binnen één enkele administratie die aandacht heeft zowel     voor de ruimtelijke, de economische, regionale en lokale     ontwikkeling als de milieuaspecten.  -   Het misbruik van beroepsprocedures zonder enig belang moet worden     ontmoedigd.  -   Stedebouw- en milieuwetgeving moeten dringen worden geharmoniseerd.     Het Ruimtelijk Structuurplan Vlaanderen moet binnen de volgende     legislatuur worden bijgestuurd na te zijn geëvalueerd en zonder     afbreuk te doen aan de huidige uitgangspunten.  De VLD wil meer aandacht besteden aan stadsvernieuwing en onze steden gemakkelijker bereikbaar maken. Daarom wil de VLD jaarlijks in steden als Antwerpen, Gent en Brussel, bij deze laatste voor wat de gemeenschapsbevoegdheden betreft, (minstens) één stadswijk volledig te renoveren, in samenspraak met alle betrokkenen (stadsbesturen, scholen, politiediensten, bewoners, bedrijven.  -   De VLD stelt een huisvestingsbeleid voor dat aan de woonbehoeftige     zelf een huur- of koopsubsidie toekent, waarmee deze zich op de     private woningmarkt een woning kan verwerven of huren. Dit systeem     moet voldoende selectief zijn om een kunstmatige stijging van de     huurprijzen te voorkomen.  -   Het patrimonium van goedkope huur- en koopwoningen van de overheid     moet geleidelijk aan geprivatiseerd worden. Hierdoor moet de     oneerlijke concurrentie ten opzichte van de niet gesubsidieerde     private bouwsector weggewerkt worden.  -   De renovatie van woningen door de bewoners zelf moet sterker fiscaal     aangemoedigd worden.  4. VRIJE MENSEN, VERANTWOORDELIJKE GEZINNEN EN SOLIDAIRE RELATIES  De mens is een sociaal wezen. Zijn levenskwaliteit wordt in belangrijke mate bepaald door zijn directe leefomgeving: het gezin, de vrienden en kennissen. De menselijke relaties zorgen voor een financieel en emotioneel draagvlak. Vaak ook vormen deze relaties een belangrijke zingevende factor in het menselijke bestaan.  De gezinsverbanden en meer algemeen de intermenselijke relaties zijn de laatste decennia ingrijpend veranderd. De banden tussen partners, tussen ouders en kinderen, tussen senioren en hun nageslacht werden ingrijpend beïnvloed door de seksuele revolutie, door ontwikkelingen op de arbeidsmarkt, door de vergrijzing en door de bevrijding uit een beknottende en formalistische persoonlijke moraal. Met betrekking tot de kinderen is het gezin bovendien de plaats bij uitstek waar kennis- en normoverdracht en het aanleren van sociale attitudes gebeurt.  De overheid is er tot op heden onvoldoende in geslaagd haar regelgeving aan te passen aan deze nieuwe menselijke verhoudingen. Gezinnen, kinderen zowel als ouders en senioren worden teveel aan hun lot overgelaten en kunnen onvoldoende terugvallen op ondersteuning vanwege de overheid. Dit veroorzaakt spanningen, stress, opvoedingsproblemen, vereenzaming en andere verwaarlozingfenomenen.  Door een moderne, waardenneutrale en ondersteunende regelgeving uit te bouwen voor de nieuwe gezinnen en relatievormen, krijgen belangrijke waarden waarop onze samenleving dient te stoelen nieuwe kansen. Een overheid die burgers in hun menselijke relaties zonder betutteling ondersteunt doet immers de menselijke vrijheid toenemen, stimuleert de onderlinge solidariteit en scherpt de verantwoordelijkheidszin aan.  Een modem gezinsbeleid mag zich daarom niet beperken tot het toekennen van kinderbijslagen, uitgekeerd om de kosten van het levensonderhoud van werknemers met gezinslast draaglijker te maken. De maatschappelijke evolutie en de deelname van steeds meer vrouwen aan het arbeidsproces creëerde nieuw noden. De opvang van kinderen beneden de drie jaar, de voor- en naschoolse opvang, de opvang tijdens vakanties of bij ziekte, zijn belangrijke doelstellingen geworden van het gezinsbeleid. Noden die, gezien de stijgende arbeidsparticipatie van beide partners nog aan belang zullen winnen.  Vlaanderen en federaal  -   Ouders die hun kinderen zelf opvoeden moeten een sociaal statuut     krijgen, zodat de thuisverzorger bij een eventuele breuk in het     gezin sociaal verzekerd is.  -   Voor gezinnen met gehandicapte kinderen moet een vrije keuze bestaan     tussen opvang in een instelling of opvang in het thuismilieu. Om dit     laatste te kunnen realiseren moet het persoonsgebonden     assistentiebudget voor gehandicapten wettelijk mogelijk gemaakt     worden. Het persoonsgebonden assistentiebudget stelt de gehandicapte     in staat zich de gewenste assistentie te verwerven in de mate en op     de tijdstippen die hij zelf bepaalt.  -   Ouders die meer tijd wensen te besteden aan de opvoeding van een     kind, moeten de mogelijkheid krijgen om tijdelijk terug te treden     uit de arbeidsmarkt. Het is van primordiaal belang de bestaande en     eventueel nieuwe maatregelen te voorzien van een stabiel wettelijk     kader en bijzondere aandacht te besteden aan de gelijke kansen voor     mannen en vrouwen op de arbeidsmarkt. De vrijwilligheid in hoofde     van de werknemers dient bij elke maatregel inzake tijdelijke     terugtreding te worden gewaarborgd.  Vandaag bestaan er drie soorten kinderopvangvoorzieningen: er zijn de erkende en gesubsidieerde voorzieningen, de voorzieningen die onder toezicht staan van Kind en Gezin en de voorzieningen die enkel gemeld worden aan Kind en Gezin. Enkel de eersten ontvangen subsidies en zijn gemachtigd fiscale attesten uit te schrijven voor (gedeeltelijke) terugbetaling van de kosten voor opvang. Dit systeem is onrechtvaardig en leidt ertoe dat mensen die bij machte zijn hun kinderen in een erkende gesubsidieerde instellingen in te schrijven meer genieten van overheidstussenkomsten.  Vlaanderen  -   De VLD wil dat de erkenning en subsidiering van voorzieningen voor     kinderopvang van elkaar worden gescheiden  -   De erkenning moet gebeuren op basis van de kwaliteit van de te     bieden opvang. Elk initiatief dat aan opvang doet moet een     dergelijke erkenning bezitten. Normering en controle gebeurt door de     overheid.  -   De financiële tussenkomst voor de kinderopvang van kinderen jonger     dan 3 jaar moet voor de VLD aan de ouders worden toegekend en niet     aan de instellingen. Willen zij zelf tijd vrijmaken voor het     opvoeden van het jonge kind, of dit toevertrouwen aan grootouders,     familie of derden, dan zijn zij vrij deze bijkomende uitkering voor     kinderopvang hiervoor te gebruiken. Of zij kunnen die beschouwen als     een deel van de ouderbijdrage voor de kinderopvang in een     instelling. Het bedrag van deze bijkomende uitkering voor     kinderopvang varieert met het inkomen van de ouders.  -   De buitenschoolse opvang moet in een niet-schoolse sfeer     georganiseerd worden.  -   De voorbije jaren hebben een waaier van samenlevingsvormen een vaste     plaats in onze moderne maatschappij verworven. Voor de VLD maakt de     keuze van een samenlevingsvorm onvoorwaardelijk deel uit van de     persoonlijke vrijheid en de privacy. Elk discriminerend optreden van     de overheid tast deze vrijheid aan.  1.          FEDERAAL    -           HET INSTITUUT VAN HET HUWELIJK GEEFT EEN WETTELIJK KADER AAN EEN DUURZAME RELATIE TUSSEN MENSEN, MET WEDERZIJDSE RECHTEN EN PLICHTEN. DE VLD PLEIT VOOR HET OPENSTELLEN VAN DIT WETTELIJKE HUWELIJK VOOR HOMOSEKSUELEN, VIA EEN GELIJKWAARDIG SAMENLEVINGSCONTRACT. ZE IS TEGENSTANDER VAN EEN AFZONDERLIJKE WETTELIJKE REGELING VOOR HOMO-HUWELIJK, OMDAT DIT ONVERMIJDELIJK NIEUWE DISCRIMINATIES MET ZICH MEE ZAL BRENGEN.    -           VLAANDEREN VERGRIJST. DE GROEP SENIOREN NEEMT TOE OMWILLE VAN DE ONTGROENING EN DE LANGERE LEVENSVERWACHTING. VANDAAG IS AAN DEZE VERGRIJZING EEN NEGATIEF BEELD VERBONDEN. AL TE VAAK WORDEN GEPENSIONEERDEN "AFGESCHREVEN" ALS ZIJNDE NIET MEER ECONOMISCH PRODUCTIEF EN (MEER) HULPBEHOEVEND. DEZE MISVATTING IS BIJZONDER ONRECHTVAARDIG. OUDERE MENSEN ZIJN MEESTAL NOG HEEL VITAAL. ZE HEBBEN EEN LEVENS- EN BEROEPSERVARING WAARVAN ONZE SAMENLEVING NOG VEEL KAN LEREN. DOOR MENSEN VANAF EEN BEPAALDE EN STEEDS JONGERE LEEFLIJD AAN DE KANT TE ZETTEN, ZOWEL IN ARBEID ALS SOCIAAL, CULTUREEL EN MAATSCHAPPELIJK, BEPERKEN WE HUN VRIJHEID EN HUN KANSEN OM ZICH EEN LEVEN LANG TE ONTWIKKELEN.   -   Een seniorenbeleid heeft in eerste instantie als taak erover te     waken dat de fysieke en economische integriteit, de     onafhankelijkheid, de mondigheid en de betrokkenheid in het     maatschappelijke leven van de senior gevrijwaard blijft. De senioren     moeten aldus ook in het politieke leven kunnen participeren.  -   In tweede instantie heeft de overheid de taak voor die senioren die     omwille van lichamelijke en psychische redenen aan onafhankelijkheid     hebben ingeboet, een aanbod van zorg te bieden waardoor de bejaarden     maximaal zijn of haar afhankelijkheid weet te ondervangen.  Daarom wil de VLD de participatie van ouderen in de samenleving stimuleren door emancipatie en levenslang leren; de zorg ontwikkelen met als aandachtspunten een leefbaar pensioen, de zorgverzekering en de zorg op maat; de gezondheidspreventie nieuwe impulsen geven.  Federaal  Vanaf 65 jaar mogen er geen grenzen meer worden gesteld aan de toegelaten beroepsactiviteit van gepensioneerden, met dien verstande dat de directe belastingen corrigerend optreden.  Vlaanderen  -   De hogere levensverwachting en de betere levensomstandigheden leiden     ertoe dat veel senioren langer in goede conditie blijven. Bij     hoogbejaarden mag evenwel een hogere afhankelijkheidsgraad worden     verwacht. De overheid moet in haar beleid rekening houden met deze     afhankelijke bejaarden. Ze zal moeten zoeken naar de best mogelijk     opvang, thuis of in een instelling, en tegen de best betaalbare     prijs. Dit veronderstelt onder meer een leefbaar pensioen.  -   Het bejaardenbeleid moet flexibel zijn naar de woonvorm van de     bejaarde toe. Bejaarden hebben een eigen beschikkingsrecht over de     plaats waar zij willen wonen.  -   Het behoud van zelfstandigheid is zeer belangrijk voor ouderen,     hetgeen pleit voor een verdere ontwikkeling van de thuiszorg. Inzake     thuiszorg moet er een belangrijke ondersteuning van de mantelzorg     komen. Kortopvang, nachtopvang en dagopvang dienen te worden     ondersteund en beter gefinancierd. De rusthuizen worden     verzorgingstehuizen maar kunnen ook een rol spelen in deze opvang     van bejaarden.  -   Bejaarden moeten beter worden geïnformeerd over het aanbod van     voorzieningen.  Inzake preventie van gezondheidsproblemen voor senioren wil de VLD dat Vlaanderen 10 sporen volgt:  -   De overheveling van de gezondheidszorgen naar de gemeenschappen om     tot een homogeen beleid te kunnen komen;  -   Een geheel van hoofd- en ondersteunende doelstellingen ontwikkelen     met betrekking tot verschillende aandoeningen;  -   Meer gegevens verzamelen over sociaal-economische     gezondheidsverschillen;  -   Rekening houden met sociologische verschillen, in zonderheid inzake     de sociale rol van vrouwen;  -   Een vrouwvriendelijke uitvoering geven aan de zorgverzekering;  -   Meer wetenschappelijk onderzoek steunen over het verband tussen     ziekte en ouderdom;  -   Meer aandacht besteden aan opleiding en bijscholing van     zorgverstrekkers;  -   Een betere informatie en vorming van het publiek bewerkstelligen;  -   Een centrale rol toebedelen aan de huisarts in het     gezondheidsbeleid;  -   Netwerken ontwikkelen met het oog op gezondheidspromotie.  5. SPORT IS LEVEN  Er is een massale versporting van de maatschappij . Tussen 1969 en 1998 verdubbelde het aantal vrouwelijke sportbeoefenaars en steeg de mannelijke sportbeoefening van 53 % tot boven de 80%. De topsport kende in de voorbije twintig jaar een onvoorstelbare evolutie inzake belangstelling, begeleiding en economisch impact.  Er is een ongelooflijke sprong voorwaarts in de alternatieve sportbeleving. Fitnesscentra en avontuurlijke sportvakanties zijn er de uitgesproken voorbeelden van. Door de gemeentelijke Sportdiensten, de lokale sportclubs en vrijwilligers wordt er bijzonder verdienstelijk werk geleverd. Maar door versnippering, desinteresse en machtsstrijd op centraal Vlaams niveau is er geen doeltreffend sportbeleid.  Doelstelling  -   Naast het promoveren van de sport moet in de toekomst meer het     accent worden gelegd op een kwaliteitsvolle jeugdsportopleiding.     Topsport is de beste promotor voor de sport interesse en verdient     hulp door een goede structurering. De sport moet dopingvrij gemaakt     worden. Een grotere samenwerking en samenbundeling van de krachten     in de sport moet gestimuleerd worden.  1.          FEDERAAL    -           ER MOET EEN RUIME FISCALE VRIJSTELLING KOMEN VOOR ALLE VRIJWILLIGERS IN ALLE SPORTTAKKEN.   -   Het fiscaal en het sociaal statuut van de professionele sporter moet     rekening houden met de sportspecifieke omstandigheden en de korte     loopbaan.  Vlaanderen  Minimaal moet er één miljard gedecentraliseerd worden naar het gemeentelijk niveau om een driehoeksamenwerking te bevorderen tussen de gemeentelijke sportdiensten, de clubs en de scholen.  Het sportaanbod moet meer rekening houden met de flexibiliteit in de tijdsbesteding.  -   Overheidssubsidiering ter stimulering van samenwerking moet gericht     zijn op samenbundeling van de krachten binnen een zelfde sport en     niet op het versterken van ideologisch verzuilde structuren.  -   De taken van Bloso moeten afgeslankt worden en herleid worden tot     inspectie, controle en algemene sportpromotie.  -   Eén ministerie van de sport moet de versnippering tussen de     departementen welzijn en gezondheid, cultuur en onderwijs wegwerken.  -   De dopingbestrijding moet efficiënter aangepakt worden door de     controleurs van de Vlaamse Gemeenschap politionele bevoegdheid te     geven en afspraken te maken tussen de Vlaamse administratie en de     gerechtelijke instanties over de opvolging van de dopingcontroles.  6. DE BESCHERMING VAN DE PERSOONLIJKE LEVENSSFEER  De technologie geeft de mens oneindig veel mogelijkheden, maar kent ook schaduwzijden. De bedreiging van de persoonlijke levenssfeer is één van deze schaduwzijden. De mogelijkheden tot inmenging in het privé-leven en het aldus prijsgeven van een stuk persoonlijke vrijheid is een aandachtspunt dat we niet mogen verwaarlozen.  De moderne mens moet zijn persoonlijke levenssfeer meer en meer beschermen tegen de technische instrumenten die de mens zelf ontwikkeld heeft. Deze bescherming vormt een blijvende uitdaging vermits de technologische vooruitgang nooit stilstaat.  In welke mate kan de overheid de burgers garanties bieden voor de bescherming van hun privé-leven ? De informatisering is geleidelijk gebeurt, evenals de regelgeving ter zake. Met dien verstande dat de wetgever meestal de techniek achterna holde. Pas sinds de jaren tachtig kwam er een overheidsoptreden inzake gegevensverwerking, op het vlak van het ambtenarenregister en het Rijksregister. In de jaren negentig volgden regelingen voor meer ingewikkelde bestanden zoals de Kruispuntbank, de gegevensbestanden van het wegverkeer, het consumentenkrediet, ... Pas in 1992 kwam de zogenaamde privacywet tot stand.  In al die jaren is men niet gekomen tot een coördinatie van de wetten op de bescherming van de persoonlijke levenssfeer. De "geregistreerde" burger kan nauwelijks een duidelijk beeld krijgen op zijn bescherming en zijn rechten tegenover de houders en bewerkers van gegevensbestanden. Vandaag staan we voor een rechtsbescherming "â la carte", die kan verschillen al naargelang de sector waarmee men te maken krijgt. Het ware beter, zowel voor de rechtszekerheid als voor de doorzichtigheid, dat de burgers over één pakket afgelijnde rechten beschikken.  Objectief  -   De bescherming van de persoonlijke levenssfeer moet voor de VLD     steeds de regel zijn, de aantasting van deze persoonlijke     levenssfeer kan uitsluitend in het kader van een wettelijke     regeling, waarbij magistraten steeds een toetsingsrecht hebben. Het     individu moet over voldoende sleutels beschikken om zijn privacy te     beschermen.  Europa, federaal en Vlaanderen  -   Via een coördinatie moet naar een vereenvoudigde en uniforme     wetgeving worden gestreefd, met inachtname van de Europese normen     ter zake. Dit zal de werkzaamheid van de wetgeving voor de     bescherming van de burgers aanzienlijk vergroten.  -   De bestaande wetten en regelgeving moeten kwalitatief verbeteren. De     VLD wil evenwel nog verder gaan en komen tot een "informationele     zelfbeschikking" van ieder burger.  Om redenen van veiligheid is de camerabewaking een "vertrouwd" bewakingsmiddel geworden. Overal waar er vandaag mensen komen hangen observatiecamera's. Zowel in de publieke sector (straten, pleinen, sportvelden, ministeries, ... ) als in de private sfeer (woningen, bedrijven, winkelcentra, ...) waakt het alziende elektronische oog.  Het waarborgen van de veiligheid is uiteraard belangrijk, maar heiligt dit doel alle middelen? Weegt het criterium van de veiligheid wel altijd op tegen het gevoel zich vrij en onbespied te kunnen bewegen in een moderne samenleving? Beschikken we wel over voldoende garanties tegen misbruiken, vooral op het vlak van de privacy? De platitude dat "wie niets verkeerd doet, niets hoeft te vrezen" gaat niet op. Wie niets verkeerd doet, moet ook niet gefilmd worden.  Federaal  Voor het plaatsen en gebruiken van camera's voor veiligheidsdoeleinden wil de VLD volgende uitgangspunten volgen.  -   Op zich zal de aanwending van camera's het veiligheidsprobleem niet     oplossen; het kan in het beste geval een technisch hulpmiddel zijn,     aanvullend aan de inzet van politie en de waakzaamheid van de     burgers.  -   Het cameragebruik zal noodgedwongen selectief zijn, zowel om redenen     van privacy als omwille van de kostprijs. Het is geen wondermiddel     voor meer veiligheid, wel een aanvullende schakel in het lokale     veiligheidsbeleid.  -   De privacywet biedt weinig garanties ter vrijwaring van de     persoonlijke levenssfeer met betrekking tot camerabewaking. Er wordt     niet bepaald wie camera's mag plaatsen, waar ze mogen worden     geplaatst en wat mag worden geregistreerd. Een nieuwe wet op de     camerabewaking moet hiervoor meer rechtszekerheid bieden.  Naast het gebruik van camera's zijn er nog andere technieken die een inbreuk op de privacy kunnen inhouden, meer bepaald het afluisteren. Tenzij het om echte spionage gaat, zijn bewakingscamera’s meestal zichtbaar opgesteld. De camera's moeten hoe dan ook aangekondigd zijn: Dat geldt niet voor afluisterapparatuur. In een samenleving waar de vrijheid van het individu hoog in het vaandel staat, dient afluisteren, onder welke vorm ook, in beginsel verboden te zijn. Hierop geldt slechts één uitzondering, namelijk de telefoontap die als bijzondere politietechniek wettelijk geregeld is.  De technologische vooruitgang in de sector van de telecommunicatie speelt niet alleen in het voordeel van de gewone gebruiker, maar vergroot ook drastisch het actieterrein van de georganiseerde misdaad; Afluisteren en registratietechnieken worden heden dan ook in binnen- en buitenland als een noodzakelijke onderdeel van de opsporings- en politietechnieken beschouwd.  -   De VLD opteert voor een gezond evenwicht tussen de bescherming van     de privacy en de bescherming van de samenleving.  Federaal  -   De VLD gaat uit van een afluisterverbod, waarop slechts één     uitzondering mag gelden: het afluisteren en registreren als     bijzondere politietechniek, steeds onder de verantwoordelijkheid en     het toezicht van een magistraat.  7. EEN HUMAAN EN REALISTISCH ASIELBELEID  Sinds meer dan een halve eeuw genieten we in onze contreien van vrede en van een steeds stijgende welvaart. We genieten van de vrijheden en verworvenheden die we samen hebben opgebouwd. De ontvoogdingsstrijd van individuen en groepen hebben ons een grote mate van zelfbeschikking en persoonlijke vrijheden bezorgd. Het liberalisme heeft, samen met de andere ontvoogdende ideologieën, een enorme bijdrage geleverd tot deze ontwikkeling. De politieke, economische, sociale en culturele vrijheden en kansen, waardoor honderdduizenden gevochten hebben en vaak ook hun leven hebben gegeven, zijn de basis van een maatschappelijk dynamiek die ons persoonlijk en als samenleving ontwikkelt en rijker maakt. Rijker in alle betekenissen van het woord.  Een groot deel van de wereld geniet nog niet van gelijkaardige vrijheden en de welvaart. Hongersnood, dictaturen, oorlog, natuurrampen, ... het leed in de wereld is groot en bestendig. Een liberale beweging heeft de plicht om mensen die vechten voor politieke vrijheden, mensen die strijden voor ontvoogding en vooruitgang, te steunen in hun strijd. We willen een verantwoordelijkheid dragen voor diegenen die bedreigt worden door dictatoriale regimes, voor diegenen die omwille van hun politieke, godsdienstige of levensbeschouwelijke overtuiging vervolgd, gemarteld en zelfs met de dood bedreigd worden. We willen hen asiel verlenen, opvang en bescherming, ook omdat we zelf periodes in onze geschiedenis hebben gekend waar zo velen moesten vluchten omdat hun vrijheid en hun leven op het spel stond.  De jongste jaren worden we evenwel geconfronteerd met steeds meer mensen die omwille van andere redenen dan politieke of levensbeschouwelijke hun moederland ontvluchten. Tussen het rijke Noorden en het Zuiden en de voormalige Oostbloklanden zijn fillières ontstaan langs dewelke duizenden mensen hun uitzichtloze lot in eigen land trachten te ontvluchten. In die mate zelfs dat de politieke vluchtelingen in de echte zin van het woord uit de boot dreigen te vallen.  Zelfs met onze rijkdom kunnen we onmogelijk een oplossing bieden in ons eigen voor alle leed van de wereld. De basis zelf van onze welvaart dreigt hierdoor van binnen uit ondermijnd te worden. Waardoor onze mogelijkheden om onze humanitaire verantwoordelijkheid op te nemen voor miljoenen mensen in de Derde Wereld evenzeer op de helling komen te staan. We zijn dan ook genoodzaakt een asielbeleid te voeren dat realistisch is én humaan.  Het vluchtelingen- en asielprobleem is in de feiten een Europees probleem. Grensoverschrijdende problemen verdienen een gelijkaardige oplossing in alle lidstaten. Om het vluchtelingenprobleem in te dijken en er voor te zorgen dat de lidstaten er niet langer door ontwricht worden, is een Europese aanpak noodzakelijk. Gemeenschappelijke regels vermijden dat asielzoekers via een bepaald land de Europese Unie binnenkomen, om dan in een ander land - naargelang de verwachte kans op aanvaarding - erkenning aanvragen. De VLD wil dat haar voorstellen de grondslag vormen voor een gemeenschappelijk Europees beleid.  Europa en federaal  De VLD stelt een asielbeleid voor waarin een onderscheid wordt gemaakt tussen drie soorten asielzoekers:  1. de oorlogsontheemden  Deze problematiek dient in de eerste plaats via een Europees statuut te worden geregeld. Omdat we dit niet kunnen afwachten willen we deze mensen een specifiek statuut geven dat tijdelijk en hernieuwbaar is maar dat in alle duidelijkheid de terugkeer inhoudt van de betrokkenen zodra de oorlogssituatie in het land van herkomst ophoudt te bestaan.  2. asielzoekers in het kader van de Conventie van Genève  De procedure van onderzoek moet ingekort worden: een maand voor de al of niet ontvankelijkheid, een jaar voor een beslissing ten gronde. De beroepsmogelijkheden worden in beide gevallen beperkt tot de Raad van State. De hulp aan asielzoekers moet volledig worden gefinancierd door de federale overheid en niet langer door de lokale OCMW's.  3. economische vluchtelingen  Deze kunnen niet worden toegelaten. In een Europees kader en in overeenstemming met onze belangrijkste Europese partners dient geopteerd voor het opvoeren van de hulp aan de landen waar asielzoekers vandaan komen door de ontwikkelingshulp op die landen te concentreren. Anderzijds moet Europa zo snel mogelijk een beleid voor deze economische vluchtelingen ontwikkelen.  De illegaal in ons land verblijvende "mensen zonder papieren" kunnen niet algemeen geregulariseerd worden. Een individuele toestemming tot verblijf kan uitzonderlijk gegeven worden voor:  -   (Uitgeprocedeerde) asielzoekers die binnen een termijn van vijfjaar     geen uitvoerbare beslissinghebben ontvangen (vier jaar voor families     met schoolgaande kinderen), voor zover zij goed geïntegreerd zijn en     indien er geen gevaar is voor de openbare orde of manifeste fraude;  -   De personen die om redenen onafhankelijk van hun wil onmogelijk     kunnen terugkeren;  -   Ernstig zieke personen;  -   Personen die welbepaalde problematische humanitaire omstandigheden     kunnen doen gelden.  8. DE INBURGERING VAN MIGRANTEN.  Het samenleven tussen allochtonen en autochtonen in ons land verloopt niet probleemloos. De spanningen tussen de verschillende bevolkingsgroepen blijken groter dan in andere West-Europese landen.  In ons land werd immers nooit een ernstig en volgehouden beleid gevoerd ten aanzien van de migranten. Allochtone nieuwkomers werden niet of onvoldoende begeleid en vertrouwd gemaakt met onze samenleving. Hierdoor bevinden heel wat migranten zich vandaag onderaan de maatschappelijke ladder. Op de arbeidsmarkt, qua huisvesting en wat betreft hun opleidingsniveau bekleden ze vaak een weinig benijdenswaardige positie. Deze sociale uitsluiting wordt vaak nog versterkt door een cultureel en zelfs taalkundig isolement. Dit alles heeft niet alleen fenomenen van maatschappelijke marginalisering in de hand gewerkt, maar ook een voedingbodem gecreëerd voor onbegrip, onverdraagzaamheid en racisme.  Alle inwoners van dit land hebben baat bij het doorbreken van deze spiraal van marginalisering en xenofobie. Dat kan door kansen te creëren voor allochtonen - op de eerste plaats op de arbeidsmarkt en in het onderwijs - zodat ze een volwaardige plaats in onze samenleving kunnen innemen.  Alleen een beleid van inburgering kan dit bewerkstelligen. Allochtonen hebben hier maar volwaardige toekomstkansen in zoverre ze maximaal aansluiting vinden bij onze maatschappij en onze culturele waarden. Uiteraard dienen de autochtonen evenzeer respect op te brengen voor de waardigheid, de eigenheid en culturele achtergrond van de migranten.  Objectief  -   De overheid moet het noodzakelijke inburgeringsproces van     allochtonen in onze samenleving ondersteunen en begeleiden met zowel     stimulerende als sanctionerende beleidsinstrumenten.  Dit inburgeringsbeleid is op de eerste plaats de opdracht voor de lokale overheid, de Gemeenschappen en Gewesten: opleiding en onderwijs, tewerkstelling, huisvesting, bijstand aan personen~1~... Dit beleid moet concreet vorm krijgen door de invoering van een inburgeringscontract. Dit inburgeringscontract bevat rechten en plichten en veronderstelt inspanningen van de twee betrokken partijen: van de overheid en van de betrokken allochtoon. Met zo'n contract verbindt de migrant er zich toe om een vormingspakket te volgen, aangepast aan zijn specifieke noden. De overheid is ertoe gehouden deze vorming aan te bieden, de migrant te begeleiden en achteraf door te verwijzen naar een beroepsopleiding of naar de arbeidsmarkt.  Vlaams en federaal  De VLD wil de invoering van individuele inburgeringscontracten voor allochtonen. Dit inburgeringscontract bevat rechten en plichten en veronderstelt inspanningen van de overheid en de betrokken allochtoon. Het inburgeringscontract bevat drie delen: het aanleren van de taal die administratief gebruikt wordt in de stad of de gemeente waar men verblijft, het kennismaken met de staatkundige beginselen van onze maatschappij en het verwerven van inzicht in de arbeidsmarkt.  -   De overheid moet stimuleren dat alle allochtonen die er nood aan     hebben een inburgeringscontract aangaan. Dit inburgeringscontract     moet verplicht worden voor allochtonen die geen bestaansmiddelen     hebben en ten laste vallen van de gemeenschap.  Inburgering is een eerste noodzakelijke stap naar volwaardige plaats in onze samenleving. Zowel voor autochtone als voor allochtone burgers moet een emancipatiebeleid gevoerd worden, gericht op het wegwerken van (eventuele) sociale en economische achterstand. Het bevorderen van de zelfredzaamheid en de onafhankelijkheid ten opzichte van de overheid staat daarbij centraal. Zo'n beleid moet zich zonder onderscheid richten op alle burgers - autochtonen en allochtonen.  De nationaliteitswetgeving werd de afgelopen jaren reeds verscheidene keren aangepast, in hoofdzaak versoepeld. De huidige wetgeving biedt dan ook meer dan voldoende mogelijkheden voor al wie de Belgische nationaliteit wil bekomen. Bewijze daarvan het grote aantal naturalisaties dat jaarlijks door het Parlement wordt gestemd.  Ten aanzien van de huidige spanningen tussen allochtonen en autochtonen lost de huidige, soepele nationaliteitswetgeving niets op, wel integendeel. Zo'n wetgeving creëert slechts de illusie van een oplossing. Heel wat allochtonen zullen een Belgische nationaliteit krijgen, maar aan de rede oorzaken van hun achteruitstelling en hun isolement verandert er niets. Ook vandaag verschilt bijvoorbeeld de situatie van Belgen van Noord Afrikaanse origine niet wezenlijk van deze van de Noord Afrikaanse vreemdelingen. Waar er nu spanningen bestaan tussen Belgen en niet-Belgen, kunnen met de huidige soepele nationaliteitswetgeving evenzeer spanningen ontstaan tussen Belgen van vreemde origine en Belgen met een autochtone stamboom.  Een soepele nationaliteitswetgeving geeft ook een verkeerd signaal aan de hier verblijvende vreemdelingen. In plaats van hen duidelijk te maken dat ze er belang bij hebben om zich in te burgeren, wordt het Belgische burgerschap een loutere formaliteit, een papier waar ze vaak zelf niet om gevraagd hebben en dat ze in sommige gevallen zelfs niet wensen te ontvangen.  Objectief  De VLD wil de huidige nationaliteitswetgeving aanpassen zodat ze zich inschrijft in een breder inburgeringsbeleid. De nationaliteitswetgeving moet de federale component vormen van dit beleid.  Federaal  -   Voor de VLD kan een vreemdeling maar Belg worden als hij op drie     essentiële domeinen het bewijs van zijn inburgering levert. Het     betreft:    (a) zijn kennis van de taal of de talen van het gebied van   hoofdverblijf,    (b) zijn arbeidsbereidheid,    (c) zijn inzicht in de democratische rechten en vrijheden van België  GEEN DUALE KENNISMAATSCHAPPIJ  Onze samenleving is vandaag in volle beweging. Dagelijks worden onomkeerbare stappen gezet in de overgang van een industriële samenleving naar een kennismaatschappij. Deze evolutie gaat razendsnel. Kijken we alleen nog maar naar de werkgelegenheid. In '94 werkten nog 705.000 mensen in de industrie, vandaag nog maar 660.000. In de dienstensector waren toen reeds 1.460.000 mensen werkzaam, vandaag 1.550.000! De economie van de volgende eeuw vereist nieuwe vaardigheden, nieuwe inzichten. Voor bedrijven wordt de aanwezigheid in een bepaalde regio van kwalitatief (hoog)geschoold personeel bovendien een factor bij de keuze van hun vestigingsplaats.  De kennismaatschappij wordt gekenmerkt door een overvloed van informatie die we permanent via media en nieuwe informatiedragers kunnen vergaren. Dit biedt ongekende perspectieven voor diegenen die informatie kunnen omzetten in kennis en deze sociaal, cultureel of economisch nuttig kunnen aanwenden. Zij die hiertoe niet in staat zijn dreigen uitgesloten te worden van de maatschappelijke evolutie en vooruitgang. Informatieanalfabetisme leidt tot ongelijkheid.  In een kennismaatschappij zullen economische en sociale evoluties zich met grotere snelheid en schokken voordoen. De onzekerheid zal toenemen. Markten zullen snel veranderen. Het niveau van de wetenschap en technologie, ook de dagelijkse toepassingen, zal stijgen. Voor zij die niet mee kunnen dreigt een nieuwsoortige maatschappelijke vervreemding.  De samenleving van morgen drijft op verandering. Levensomstandigheden en -gewoonten gaan zelfs geen generatie meer mee. Grenzen worden continu verlegd. Het komt erop aan dat elk individu deze fundamentele veranderingen "op mensenmaat" kan verwerken. Dat een mens zichzelf kan blijven en zichzelf kan blijven waarmaken. Dan pas is de vooruitgang echte vooruitgang.  De VLD, als drager van een liberalisme dat bevrijdend en emanciperend is, dat gericht is op persoonlijke ontwikkeling, gelijkheid van kansen en economische en sociale zelfstandigheid, wil alles in het werk stellen om van de kennismaatschappij een maatschappij van echte vooruitgang voor ieder mens te maken. Onderwijs, cultuur en media spelen hierin een cruciale rol.  Net zoals in een nog niet zo ver verleden krijgt het onderwijs hiervoor een bijzonder belangrijke opdracht toegewezen. Sinds de invoering van de leerplicht heeft het onderwijs in de loop van deze eeuw bijgedragen tot lotsverbetering en meer zelfredzaamheid voor miljoenen mensen. Het is ook door het onderwijs dat mensen kritischer en mondiger werden: een noodzaak om deel te kunnen nemen aan politieke processen. Het is via het onderwijs dat miljoenen zich konden opwerken op de maatschappelijke ladder en een grotere onafhankelijkheid op alle vlakken van het persoonlijke leven konden verwerven. Het is in belangrijke mate het onderwijs dat een grotere gelijkheid van kansen in onze samenleving bracht en waardoor sociale ongelijkheid in belangrijke mate werd uitgevlakt.  Vandaag moet ons onderwijs er opnieuw garant voor staan om alle jongeren blijvend de mogelijkheden te bieden om zich zo volledig mogelijk te ontwikkelen en te ontplooien, afhankelijk van hun mogelijkheden en talenten. Om hen de vaardigheden aan te reiken waarmee ze zich in een kennismaatschappij blijvend kunnen waarmaken en zichzelf goed voelen.  Naast onderwijs wordt ook cultuur een levensnoodzakelijk element voor individu en samenleving. De technologische vooruitgang mag dan al voor nieuwe mogelijkheden en toepassingen zorgen, het risico dat de mens dwingt in een steeds unidimensioneler levenskader is niet denkbeeldig. In een steeds ingewikkelder samenleving moet de mens in staat worden gesteld zichzelf te zijn en te blijven op een autonome, creatieve manier. Een culturele betrokkenheid, liefst met een persoonlijke actieve en creatieve dimensie is een belangrijke schakel in een harmonische meerdimensionale menselijke ontwikkeling. Het streven naar geluk wordt gevoed door zin voor schoonheid, door bewogenheid. Cultuur en haar gesublimeerde uiting, kunst, bieden hiertoe mogelijkheden en aanknopingspunten. Ze maken het mogelijk de omgeving te interpreteren, te beleven, te vertalen en te (her)scheppen. In kunst en cultuur groeit de mens boven zichzelf uit.  De media tenslotte krijgen een steeds belangrijker plaats in het toegankelijk maken en houden van informatie en kennis voor grote groepen mensen. Ze spelen bovendien een belangrijke rol in een verdere democratisering van onze samenleving.  1. ROL EN FINALITEIT VAN HET ONDERWIJS  De onafhankelijke en zelfstandige mens is het resultaat van het zoeken naar een eigen weg en een eigen doel. Dit proces van persoonlijkheidsvorming, kennisverwerving, zelfbesef en gedragsvorming gebeurt in verschillende omgevingen: het gezin, de school, de samenleving.  De basisverantwoordelijkheid voor opvoeding en onderwijs ligt bij de ouders. De school kan voor een kind een tweede thuis zijn, maar haar hoofdopdracht blijft het versterken van het onderwijs.Objectief  -   Naast kennisoverdracht, leren leren, bijbrengen van moreel inzicht,     leren analyseren, bestaat de taak van het onderwijs er eveneens in     om jongeren te leren samenleven. Dit is een belangrijke pijler in de     groei naar volwassenheid, die onontbeerlijk is wil men evolueren     naar een harmonieuze samenleving. Het ontwikkelen van sociale     vaardigheden, respect voor elkaar en elkaars mening het vormen van     een open, kritische kijk op de wereld, zijn uitdagingen waarmee het     onderwijs van vandaag meer dan ooit geconfronteerd wordt.  Jongeren moeten de kans krijgen om een hoge graad van authenticiteit, originaliteit, psychische onafhankelijkheid en zelfredzaamheid op te bouwen. Op die manier wordt bij toekomstige volwassenen een verantwoordelijkheidszin aangeleerd tegenover zichzelf, de anderen en de maatschappij.  Om die doelstellingen te realiseren moet het onderwijs uitgaan van een aantal premissen  Vlaanderen  -   Een kwaliteitsvol onderwijs voor iedereen. Dit mag, onder het mom     van de gelijke kansen, niet leiden tot nivellering. De goede school     zoekt naar passende differentiatie- en individualisatietechnieken     waardoor ieder kind op grond van zijn eigen mogelijkheden, het     optimale ontwikkelingsniveau kan bereiken. Dit geldt zowel voor de     zwakke als de sterke leerlingen en dit op intellectueel, cultureel     en sportief vlak.  -   Basisvorming en basiseducatie, ook voor kansarme volwassenen, moet     gratis zijn en openstaan voor iedereen die, om welke reden ook, er     niet in geslaagd is op een reguliere wijze.  -   Een basisvorming te verwerven. Integratie in de maatschappij,     ontplooien van een harmonieuze relatie met de medemensen is slechts     mogelijk als het individu zichzelf een volwaardige plaats toekent in     het leven.  Permanente vorming of levenslang leren zijn het enige afdoende antwoord om zowel actieven als niet-actieven mee te laten evolueren in de arbeidswereld, de cultuur, de communicatiewereld. Het recht om zich maximaal te ontplooien om op die manier blijvend een actief en participerend lid van de maatschappij te zijn, geldt voor iedereen, ook voor wie niet meer valt onder de schoolplicht.  Levenslang leren moet op verscheidene behoeften inspelen: het bijscholen met betrekking tot de uitte oefenen job, het zich voorbereiden of het zich aanpassen aan een nieuwe levenssituatie zoals werkloosheid, pensioen of een nieuwe job, het vrijblijvend verwerven van nieuwe kennis of nieuwe vaardigheden die men verrijkend vindt voor zichzelf, het invullen van hiaten in een vroegere vorming die door omstandigheden zijn ontstaan zoals niet afgemaakte studies of zich inpassen in een nieuw cultuurpatroon.  Objectief  -   Voor de VLD zijn besparingen in het onderwijs niet aan de orde. De     beschikbare middelen moeten wel beter aangewend en herschikt worden.     Er moeten middelen vrijkomen om te komen tot minder bevolkte     klassen, betere infrastructuur en nieuwe technologieën.  De Europese unie heeft met zijn uitwisselingsprogramma’s voor studenten een gigantisch succes geboekt. Duizenden en duizenden studenten hebben dank zij Erasmus een deel van hun studie kunnen doorlopen aan buitenlandse universiteiten en hogescholen.  Europa  De VLD wenst de Europese stimuleringsprogramma’s in verband met uitwisselingen zoals ze thans gebundeld zijn en die verstrijken eind 1999 te behouden en te intensifiëren.  2. DE LEERLING CENTRAAL  Onderwijs heeft de opdracht elk kind in staat te stellen zijn talenten en scheppend vermogen maximaal te ontplooien. Iedereen moet de kans krijgen zijn verantwoordelijkheid op te nemen en zijn persoonlijke doelstellingen te verwezenlijken. Het onderwijs heeft de taak promoverend te zijn i.p.v. selectief uitstotend zoals nu al te vaak het geval is.  Het "slim-dom-denken" waarvan het zogenaamde watervalsysteem de exponent is, moet gebannen worden uit het onderwijs. Een goede school detecteert de talenten van elke jongere en streeft ernaar alle jongeren succeservaringen te laten opdoen.  Het technische secundair onderwijs moet meer impulsen krijgen vanuit het bedrijfsleven. Leerlingen en leerkrachten moeten meer stages kunnen volgen waardoor de inschakeling in het arbeidscircuit en de band tussen school en beroepsleven vereenvoudigd wordt.  -   Netoverschrijdende technologische centra moeten moderne labo's en     apparatuur ter beschikking stellen van technische en     beroepsafdelingen. Technologie moet in het basisonderwijs en het     algemeen vormend onderwijs een vaste component in het lessenpakket     worden.  De herwaardering van het beroeps- en deeltijds beroepssecundair onderwijs is een van de grootste prioriteiten voor de komende legislatuur. In deze onderwijsvormen vinden we immers die jongeren die het snelst voor de school verloren dreigen te gaan. Aan leraren uit de beroepsafdelingen worden hoge pedagogische eisen gesteld. De lerarenopleiding moet hier beter op inspelen.  Vlaanderen  De invulling van de leerplicht tot 18 jaar moet geëvalueerd worden. Het invoeren van een degelijk modulair systeem, met aandacht voor praktijkvakken en algemene vorming, is aangewezen. Om de industrie meer te betrekken in de praktijkgerichte opleidingen moeten convenanten en samenwerkingsakkoorden tussen industrie en school gesloten worden.  Om op alle door de leraren gesignaleerde individuele problemen van leerlingen beter te kunnen inspelen moeten de Centra voor Leerlingbegeleiding meer "schoolnabij" gaan werken. Deze centra moeten zich niet bezig houden met het verstrekken van studie-informatie: alle inlichtingen over studiemogelijkheden voor iedereen kunnen beter netoverschrijdend gebundeld worden in regionale informatiecentra. De CLIB's moeten wel voor hulpverlening in de eerste lijn zorgen als zich problemen voordoen met leerlingen, maar om deze leerling en zijn omgeving te kunnen kennen, moeten ze kort bij de school staan. Om deze CLIB's schoolnabij te kunnen laten werken, zijn geen extra middelen nodig. Het inventariseren van alle parallelle initiatieven binnen de onderwijs- en welzijnssector en het schrappen van overlappingen zal voldoende ruimte creëren om aan elke school een voor ouders en jongeren gemakkelijk te bereiken schoolnabij centrum te koppelen. Deze centra zullen ook de leerkrachten ondersteunen en begeleiden bij tal van probleemsituaties waarmee zij in hun klas kunnen geconfronteerd worden.  Vlaanderen  In scholen met specifieke problemen zoals een hoog aantal spijbelaars en/of veel problemen rond gewelddadig gedrag moeten, in samenwerking met de CLB's en de lokale overheid, actieplannen uitgewerkt en uitgevoerd worden. De democratisering van het onderwijs moet een nieuwe impuls krijgen: studietoelagen en speciale voordelen moeten in een globaal pakket herbekeken worden, Vrije toegang tot elke onderwijsvorm, ook in het hoger onderwijs, moet gewaarborgd worden, leerling-oriëntering en -begeleiding mag alleen rekening houden met het belang van de leerling zelf.  3. DE LERAAR ALS STEUNPUNT  Werken aan de herwaardering van het lerarenambt moet een belangrijk beleidsthema worden: er moet een eenvoudiger statuut komen, meer uitzicht op promotie, er moet voorzien worden in begeleiding van jonge leerkrachten, de klasgroepen in het beroepsonderwijs moeten kleiner worden, de opleiding en vorming van leerkrachten moet worden herzien in functie van nieuwe uitdagingen en recente problematieken.  De maatschappelijke functies van onderwijs, die erin bestaan jonge mensen creatief en zelfstandig met de cultuurproducten van een maatschappij te leren omgaan, verplichten meer dan ooit tot een doordachte reorganisatie en herdefiniëring van de onderwijsopdracht. De maatschappelijke ontwikkelingen verplichten tot een verruiming van de verantwoordelijkheden van de leraar. Ook veranderingen binnen de jeugdcultuur liggen mee aan de basis van geëvolueerde eisen die aan de leraar gesteld worden.  De leraar hoort zich daarenboven niet alleen kritisch, maar ook begrijpend op te stellen ten aanzien van ontwikkelingen of situaties die de dagelijkse leefwereld van de jonge mensen beïnvloeden en die het hem niet altijd gemakkelijke maken. Onderwijs opereert immers niet in een maatschappelijk niemandsland.  De schoolleiding en de leraar vervullen sleutelrollen in de onderwijsvisie die de VLD verdedigt. In de nieuwe school moet meer autonoom beslist en uitgevoerd worden. De leerkracht, de ouders en de leerlingen moeten meer betrokken worden bij het beleid.  De directie vormt daarenboven een centrale entiteit van waaruit heel wat vernieuwingen gestalte moeten krijgen. De directie zal meer managementtaken krijgen en zal meer in communicatie moeten treden met alle betrokken actoren van het schoolgebeuren.  De laatste decennia is een gevoel van onvrede, spanning en belasting zich bij steeds meer leerkrachten gaan manifesteren. De gewenste attitudes van leerkrachten zijn sterk uitgebreid in vergelijking met vroeger: niet alleen de vakinhoudelijke en pedagogische capaciteiten zijn van belang, van leraars wordt eveneens verwacht dat zij thuis zelfstandig nieuwe leerstof verwerken en zich de didactische overdrachtmogelijkheden ervan eigen maken, zij moeten bereid zijn na het laatste belsignaal huiswerk te maken en voorbereidingen te treffen voor komende lessen, zij moeten zich kunnen aanpassen aan steeds wisselende omstandigheden zoals andere scholen, nieuwe leerplannen, nieuwe vakken, andere structuren, andere verwachtingen en normen van de ouders...  Scholen krijgen ook steeds meer opdrachten toevertrouwd omwille van nieuwe maatschappelijke uitdagingen. (mondiale vorming, aids-preventie, pedofilie, drugspreventie, ...) Deze nieuwe taken verdringen vaak bestaande leerinhouden of moeten ernaast ingepast worden in bestaande vakken en disciplines. Er wordt van de leraar gevraagd vakoverschrijdend te werken, of geïntegreerd, maar deze methodiek is hem vaak vreemd.  De opleiding die de toekomstige leraren genieten, biedt vaak onvoldoende garanties voor een goede uitoefening van de taak die hen te wachten staat. Zij hebben veelal de veranderingen die hen werden opgedrongen, moeten ondergaan. Zij waren niet voorbereid en werden onvoldoende begeleid. Hun opdracht wordt door de beleidsverantwoordelijken en door de maatschappij niet altijd op verdiensten gewaardeerd.  Vlaanderen  -   Scholen moeten de mogelijkheid krijgen leerkrachten op een flexibele     manier in te passen in hun structuur, zowel wat vakken als wat uren     betreft. Scholen moeten ook de mogelijkheid krijgen zelf de     verbreding van de lerarenopdracht uit te werken. De leerkracht doet     immers zoveel meer dan lesgeven: de coördinatie tussen vakken, het     organiseren van buitenschoolse en naschoolse activiteiten, de opvang     van probleemleerlingen, het uitwerken van nieuwe evaluatiemethoden,     het bijstaan van de directie in de managementopdracht, enz.  -   Scholen moeten ook zelf de ruimte krijgen om leerkrachten voor korte     of langere tijd, permanent of periodiek voor enkele uren, klasvrij     te maken om zich bijvoorbeeld te kunnen voorbereiden op een nieuwe     taak of opdracht.  -   De leerstofgerichte onderwijsoriëntatie heeft plaats gemaakt voor     leerlinggerichte onderwijscoördinatie. Leerkrachten moeten     leerlingen begeleiden in hun ontwikkeling om een plaats te kunnen     innemen in de samenleving. Inzicht in leerstof is belangrijker     geworden dan louter reproductieve kennis.  -   Onze leerkrachten moeten bij het begin van hun loopbaan ondersteund     en geadviseerd worden door mentoren, leerkrachten met ervaring. Een     doorgedreven systeem van vrijwillige "onvolledige" opdrachten, in de     eerste plaats voor oudere leerkrachten moet mogelijk zijn.  De VLD pleit voor regelmatige navorming, niet alleen voor vakinhoudelijke aspecten: maar ook voor vakdidactische aspecten en psychosociale en emotionele benadering van maatschappelijke problemen die op school aandacht verdienen.  4. ONDERZOEK EN HOGER ONDERWIJS  Het wetenschappelijk onderzoek is een van de speerpunten van Vlaanderen en het moet volledig worden geregionaliseerd. De traditionele interactie tussen het onderzoek en het universitair onderwijs staat garant voor een hoogstaande kwaliteit. Anderzijds zijn technologisch onderzoek en technologieontwikkeling essentieel voor de levenskracht en de concurrentiepositie van onze industrie en ICMO's.  Vlaanderen  De VLD vraagt een evenwichtige verdeling van de middelen voor onderzoek en ontwikkeling over fundamenteel en technologische onderzoek. Fundamenteel onderzoek dient essentieel te gebeuren in de universiteiten en niet in afzonderlijke instellingen. De universiteiten moeten los van hun werkingstoelagen beschikken over de nodige middelen om een autonoom onderzoeksbeleid uit te bouwen. Om het beleid efficiënter te maken moet het hoger onderwijs en het wetenschapsbeleid onder de bevoegdheid van één minister worden gebracht. Er moeten voldoende financiële en andere incentives gegeven worden voor interuniversitaire en internationale samenwerking. Het universitair landschap moet rationeel maar pluralistisch zijn in het onderwijsaanbod.  Niet alleen de universiteiten, maar ook de hoge scholen moeten een rol spelen in het projectmatig wetenschappelijk onderzoek. De samenwerking tussen universiteiten en hogescholen, en de samenwerking van deze instellingen met derden dient door de overheid bevorderd te worden. Gelet op hun bedrijfs- en beroepsgericht onderwijsaanbod en hun verankering in de lokale gemeenschap, zijn de hogescholen bijzonder goed geplaatst om vooral de KNMO's technisch en technologisch te ondersteunen. Anderzijds kan deze geïntensiveerde samenwerking ook naar de hogescholen toe een meerwaarde vormen voor hun onderwijs, door het ter beschikking stellen van materiaal, machines, stages, enz.  De implementatie van het HOBU-decreet moet geëvalueerd worden zowel naar werking als naar financiering.  In de financiering van de Universiteit is er een onevenwicht gegroeid tussen de basisfinanciering en de projectfinanciering. Aan die scheeftrekkingen moet geremedieerd worden door een globale herziening van de financiering van de universiteiten.  5. DEMOCRATIE, PARTICIPATIE EN ONTNETTING  De school is niet alleen een leerwereld maar ook een leefwereld voor elke jongere. Zich goed voelen in die leefwereld is essentieel voor zijn groei naar volwassenheid. Leren luisteren, leren communiceren, leren overleggen, leren beslissen zijn essentiële vaardigheden in een volwassen democratische gemeenschap die via een participerende schoolcultuur kunnen meegeven wordén. Inspraak en participatie zijn daarom op elke school belangrijk. Kinderen zijn in onze samenleving geen onvolledige mensen, zij zijn gewoon andere mensen. Zij hebben het recht deze samenleving mee vorm te geven, zij zijn het niet minder waard om gehoord te worden. Alle geledingen van de schoolbevolking moeten de kans krijgen deel te nemen aan het democratisch bestuur van de school. De school zelf draagt hierin een uitgesproken verantwoordelijkheid want ook hier dreigt een duale ontwikkeling.  Objectief  -   Jongeren van alle onderwijsvormen en alle ouders moeten aangespoord     worden om te participeren aan en in democratische overlegorganen.     Vorming voor de betrokkenen en ondersteuning vanwege de leerkrachten     zijn essentieel.  De VLD wil dat er meer netoverschrijdend wordt samengewerkt en dat het begrip "vrije keuze" wordt verruimd. Samenwerking over de netten heen kan vandaag reeds op tal van terreinen, maar ze blijft veelal theorie. Zo bestaat de mogelijkheid dat verscheidene scholen gebruik maken van een technologiecentrum, een laboratorium, een sportcentrum. Studie-informatiecentra moeten regionaal georganiseerd worden en aan alle betrokkenen, jongeren en ouderen, studie-informatie over de regio verschaffen. Minder gewicht voor de netten kan als meer scholen ervoor opteren om, onder bepaalde voorwaarden, een neutrale school te zijn. In een eerste fase geldt dit voor het officiële onderwijs, nadien voor gans het onderwijs. Zo kunnen goede scholen hun eigen karakter bewaren, maar wordt een overaanbod uitgesloten. De overheid moet netoverschrijdende initiatieven financieel aanmoedigen.  Het is een democratische gemeenschap eigen dat met een open visie de maatschappij wordt tegemoet getreden. Ongeacht de filosofische strekking en/of overtuiging van de directie en/of leerkrachten, ongeacht de filosofie van het gekozen pedagogisch project, moeten in alle lessen en doorheen de gehele schoolcultuur respect voor elkaars mening, tolerantie en non-discriminatie centraal staan.  Het gemeenschapsonderwijs moet uitgebouwd worden tot een sterke structuur met een hoogkwalitatief aanbod uitgaand van vijf belangrijke polen: decentralisatie, gewaarborgde democratisering, bestuurlijke responsabilisering, financiële zekerheid en de doeltreffende implementatie van het bijzonder decreet. Tijdens de volgende legislatuur moet verder gebouwd worden op de ingeslagen weg van het autonomer personeelsbeleid.  De financiering van het verplicht onderwijs moet getoetst worden aan de objectiveerbare verschillen opdat de financiële imperatieven niet langer het beleid zouden domineren. In dit kader zijn gelijke boekhoudkundige regels en gelijke financiële controle voor alle netten en scholen noodzakelijk.  De VLD wil in elke school, waar er tenminste 25% van de leerlingen om vraagt, een leerlingenraad installeren die een zo ruim mogelijk pakket adviezen kan geven aan het bestuur van de school.  6. CULTUUR  Cultuur is levensnoodzakelijk in onze samenleving. Zowel voor het individuele geluksstreven van burgers als voor het goed functioneren en permanent vernieuwen van een moderne samenleving. Daarom moet iedereen bijdragen tot een kwalitatief hoogstaand cultureel aanbod: individueel zowel als georganiseerd, overheid zowel als bedrijfsleven. De financiering van het culturele leven moet bijgevolg stoelen op een evenwichtige inbreng van overheid, bedrijfsleven en cultuurgebruikers.  Het cultuurbeleid van de overheid mag zich niet richten op een doel dat buiten de cultuur zelf ligt. De overheid mag zich evenmin inlaten met de inhoud van cultuur. Toch dwingt de beperktheid van middelen ons tot het maken van keuzen. Vandaar het belang van adviesraden met onafhankelijke deskundigen. De politieke verantwoordelijkheid voor beslissingen komt evenwel aan de democratisch verkozen beleidsmensen toe.Twee taken blijven essentieel voor de overheid: één aan de vraagzijde en één aan de aanbodkant.  Vlaanderen  -   De overheid moet de vraag stimuleren via kunstzinnige opvoeding, in     en buiten het onderwijs en in het kunstonderwijs. Het cultuurbeleid     moet de samenleving sensibiliseren voor cultuur en bewust maken van     het belang ervan. De overheid moet sensibiliseren, niet betuttelen     of bevoogden. Cultuurbeleving kan enkel gedijen in een klimaat van     vrijheid.  -   Aan de aanbodzijde moet het overheidsbeleid hoofdzakelijk bestaan     uit het scheppen van kansen binnen een maatschappelijk cultureel     referentiekader. De overheid moet de algemene voorwaarden creëren     waardoor dit zo breed en ruim mogelijk kan zijn. Het cultuurbeleid     moet complementair zijn, gediversifieerd naargelang van de     cultuuruiting en het doelpubliek. De overheid moet het aanbod     garanderen in die sectoren die niet vanuit de privé-sector in stand     worden gehouden zodat ieder kan kiezen uit een gediversifieerd     aanbod tot cultuurbeleving en persoonlijkheidsontwikkeling.  Het overheidsbeleid inzake cultuur moet steunen op twee pijlers: de kunsten en een veelzijdig sociaal-cultureel aanbod, zo dicht mogelijk bij de mensen. Ook in de culturele sector worden maatschappelijke taken vervuld door verzuilde organisaties die vaak ideologisch en/of filosofisch gekleurd zijn en die voor hun werk gesubsidieerd worden door de overheid. Net zoals voor het onderwijs vindt de VLD dat deze werkwijze achterhaald is en getuigt van weinig respect voor de waardigheid van de burgers.  Vlaanderen  -   De overheid moet het cultuurleven stimuleren op basis van intern     pluralistische criteria. Het is niet de taak van de overheid om     ideologisch en filosofisch waarden gebonden organisaties aldus danig     in stand te houden. Dat moeten en kunnen ze zelf doen, vanuit de     bewuste participatie van daartoe in alle vrijheid kiezende     individuen.  Het "ter discussie stellen" dat elke cultuuruiting kenmerkt, wordt verpersoonlijkt door de scheppende kunstenaar. Deze stelt een bepaalde orde ter discussie, is steeds op zoek naar een bepaalde fundamentele waarheid, die nooit absoluut is en dus noodzakelijkerwijze grensverleggend. De kunstenaar (her)ontdekt oude vormen en schept er nieuwe. Zijn of haar creatieve commentaar op de omgeving, in tijd en ruimte, is de bron van verandering en loopt vooruit op de samenleving van morgen. Het is de scheppende kunstenaar die zorgt voor een verrijking van het kunstpatrimonium, die dus gekoesterd moet worden door de samenleving en de overheid.  Vlaanderen en federaal  Het overheidsbeleid ten aanzien van de scheppende kunstenaar moet voorwaarden scheppen en barrières wegnemen. Voorwaarden scheppen in de zin van het ter beschikking stellen van infrastructurele mogelijkheden en het voeren van een projecten- en opdrachtenbeleid. Barrières wegnemen betekent maatregelen treffen in de juridische, administratieve, fiscale en arbeidstechnische sfeer.  Vanuit de artistieke wereld bestaat al jarenlang de vraag naar een sociaal statuut van de kunstenaar. Voor de VLD moet hier snel een regeling voor komen, die zoveel mogelijk uitgaat van de bestaande stelsels en rekening houdt met de specifieke omstandigheden en actoren, zoals theaterbureaus.  Cultuurbeleving wint aan diepte door confrontatie en dialoog met anderen. Vandaar het belang van een sociaal-cultureel element in onze samenleving. Het verenigingsleven is één van de belangrijkste hefbomen voor een bloeiend cultureel leven. Het carcan waarin dit verenigingsleven gedwongen werd door de decretale ijver van de jaren zeventig heeft er mede voor gezorgd dat het sociaal-culturele werk vervreemdde van de eigen doelstellingen. Het leidde tot een identiteitscrisis, tot overlappingen met onderwijs en welzijn, tot verzorging in plaats van ontvoogding  Vlaanderen  De overheid moet, zo decentraal mogelijk, operationele infrastructuur ter beschikking stellen met gekwalificeerd personeel. Culturele centra en bibliotheken vormen op gemeentelijk niveau de draaischijven van het culturele leven. Een intern pluralistisch beheer moet garanderen dat iedereen aan bod komt, ook de niet-georganiseerden. Door een evenwichtige kostenverdeling tussen Vlaamse overheid, gemeenten en gebruikers zal het aanbod aan de vraag, ingegeven door de lokale belangstelling, beantwoorden.  -   De VLD blijft voorstander van duidelijk gescheiden     financieringsbronnen voor de openbare en commerciële omroepen,     waarbij de openbare omroep zijn middelen bekomt uit     overheidsmiddelen en de commerciële omroepen uit reclame.  De digitalisering van het radiolandschap moet worden gebruikt om versneld het openbaar landelijk radiomonopolie te doorbreken. Binnen de huidige FM-band moet worden onderzocht of er ruimte kan worden vrijgemaakt voor één of meerdere landelijke private radiostations.  De Unie moet de creatieve krachten in de mediawereld stimuleren tot samenwerking en Europese co-productie van programma's aanmoedigen. Het dynamisme en de kwalitatieve vernieuwing van de audio-visuele industrie zullen hierdoor worden versterkt.  De productie van eigen programma's (die niet in het Engels worden gemaakt) mag niet in gevaar worden gebracht door de massale invoer van Amerikaanse en Australische programma's. Voor de Unie ligt hier een stimulerende taak weggelegd. Zij dient hierover eveneens apart te onderhandelen in de wereldhandelsorganisatie WTO.  VERSCHEIDENHEID VERDEDIGEN  Gesproken door meer dan twintig miljoen burgers van de Unie, is het Nederlands een middelgrote taal binnen de Unie. De VLD wenst dat het Nederlands overeenkomstig wordt behandeld.  Indien moet worden bespaard op de werkingskosten van de instellingen van de Unie, moet niet worden bespaard door het aantal talen te beperken, maar wel door alle belangrijke instellingen van de Unie te verzamelen binnen een zelfde gebied, in casu Brussel. Het nomadisme van het Europees Parlement, waarvan de werking en diensten verspreid worden over Brussel, Luxemburg en Straatsburg, omdat de regeringen van de lidstaten het alzo hebben beslist, kost meer dan het werken met elf officiële talen.  Europa  -   De VLD wenst dat elke officiële taal van een lidstaat officiële taal     van de Unie blijft. De VLD verwerpt dus elke poging om het aantal     officiële talen van de Unie te beperken. Opdat democratische     controle mogelijk zou blijven, acht de VLD dat elk regelgevend en     wetgevend document beschikbaar moet zijn in elk van de officiële     talen van de Unie. Ook ten aanzien van Europese wetgeving en     regelgeving geldt het beginsel dat elke burger geacht wordt de wet     te kennen, om ze na te kunnen leven. Dit heeft voor gevolg dat elke     burger van de Unie kennis moet kunnen nemen van de wetgeving en     regelgeving in de eigen taal.  Inzake cultuur, dient de Europese Unie zich niet in te laten met cultuurinhouden, en evenmin met cultuurdragers, maar ligt haar uitgelezen rol in het bevorderen van uitwisselingen tussen de Europese culturen, evenals tussen Europese en niet-Europese culturen.  Europa  -   De VLD houdt vast aan unanimiteitsbeginsel in de Europese     besluitvorming over het cultuurbeleid  Nieuwe structuren voor een nieuwe eeuw  Niet alleen wat de overheid doet is van belang in onze moderne complexe samenleving. Ook de manier waarop zij haar beleid ontwikkelt en op welk niveau beslissingen worden genomen, bepalen in steeds toenemende mate de kwaliteit van het gevoerde beleid.  De VLD is sterk gehecht aan de democratische werking van onze instellingen. Aan de basis van haar oprichting lag de wil om de kloof tussen de burgers en het bestuur te dichten. Decennialang werd ons land bestuurd vanuit de cenakels van partijhoofdkwartieren en kabinetten en onder curatele van allerhande drukkingsgroepen. De burgers herkennen zich hoe langer hoe minder in het beleid en keren zich tegen de politiek en de overheid. Met en sinds haar oprichting vecht de VLD tegen de oorzaken van deze vervreemding en ijvert zij voor het herstel van de democratie.  In elke democratische samenleving maakt een grondwetsherziening of staatshervorming deel uit van het normale politieke leven. Maatschappelijke structuren moeten zich immers aanpassen aan nieuwe verhoudingen, inzichten en uitdagingen.  In België hebben de staatshervormingen elkaar echter in snel tempo opgevolgd. In de jaren '70 en '80 slorpten deze grondwetsherzieningen zoveel politieke energie op dat heel wat andere maatschappelijke problemen verwaarloosd werden. Bovendien stonden alle grondwetsherzieningen volledig in het teken van de communautaire verhoudingen tussen Vlamingen en Franstaligen. Andere belangrijke grondwettelijke hervormingen die het democratisch bestel moderniseren of de staatkundige relatie tussen burger en overheid in het algemeen kunnen herdenken bleven in de schuif zitten of kregen geen kans.  Ondanks de opeenvolgende staatshervormingen is men er de voorbije dertig jaar niet in geslaagd om een duurzame communautaire vrede tot stand te brengen. Communautaire onderhandelingen werden immers zelden of nooit gevoerd vanuit een globale staatkundige visie, maar dienden steeds om concrete problemen en incidenten tussen Vlamingen en Franstaligen op te lossen. De opeenvolgende staatshervormingen zijn dan ook gekenmerkt door een fragmentarische aanpak, met complexe en onvoldragen structuren als gevolg. Het Sint-Michielsakkoord is daarop geen uitzondering gebleken.  De VLD pleit ervoor om tijdens de volgende regeerperiode werk te maken van een staatshervorming die ons land een echte federale staatsstructuur bezorgt. De blauwdruk en de bouwstenen van zo' n echt federalisme zitten zowel vervat in het VLD programma als in de resolutie van het Vlaams Parlement.  In het dagelijks leven worden we steeds vaker geconfronteerd met beslissingen die boven Vlaanderen of België genomen worden, met problemen die verder reiken dan de landsgrenzen en uitdagingen die de binnenlandse horizon overstijgen. De samenleving globaliseert. Vanuit de huiskamer kan iedereen het hele wereldgebeuren volgen. Afstanden zijn van geen tel meer: goederen en mensen reizen de wereld rond.  Ook in de binnenlandse problemen en uitdagingen moeten we meer en meer rekening houden met de internationale context. Grensoverschrijdende verschijnselen zoals financiële en economische Crisissen, milieuproblemen of criminaliteit vereisen meer dan ooit een internationale aanpak en coördinatie. In de eerste plaats geldt dit uiteraard voor Europa. Europese richtlijnen en maatregelen zijn vaak bepalend voor wat in eigen land mogelijk, haalbaar of noodzakelijk is.  1. DE BURGERDEMOCRATIE  Voor steeds meer mensen is democratie een hol begrip. Zij herkennen zich hoe langer hoe minder in het beleid en merken dat ze geen invloed kunnen uitoefenen op de politieke besluitvorming. Deze gevoelens van onmacht of apathie drijven steeds meer burgers naar het extremisme en de antipolitiek.  De Witte Mars en de reactie op de affaire-Dutroux wijst ook op een fundamenteel, algemeen en groeiend wantrouwen en ongenoegen ten aanzien van de overheid. Als antwoord hierop wil de VLD een globaal offensief ontwikkelen voor een nieuwe politieke cultuur zonder cliëntelisme, politieke willekeur en belangenvermenging. Deze nieuwe politieke cultuur daadwerkelijk in de praktijk brengen is de enige manier om het vertrouwen van de burgers te herstellen.  Niet minder democratie zal de overheid beter laten functioneren, maar meer burgerdemocratie en vooral een betere democratie zullen er voor zorgen dat de overheid beter inspeelt op de behoeften in de samenleving en er toe leiden dat belangengroepen en partijcenakels hun behoudsgezinde greep op onze instellingen verliezen.  Federaal  -   Voor de VLD moet de burger kunnen bepalen wie verkozen wordt en moet     de samenstelling van de wetgevende macht directer door deze burger     worden bepaald. Daartoe moet de stemplicht worden afgeschaft, de     lijststem geneutraliseerd en een éénkamerstelsel met een interne     reflectieprocedure en zonder coöptatie worden ingesteld. Wel dient     voor het wetgevend werk een interne reflectieperiode voor de     eindstemming te worden ingesteld.  Federaal en Vlaanderen  -   De burgers moeten niet alleen bij verkiezingen maar ook rechtstreeks     hun stem kunnen laten gelden. Na een breed maatschappelijk debat,     moeten belangrijke bestuurlijke beslissingen op alle niveaus met een     bindend referendum kunnen worden genomen.  Federaal  De inspraak van de kiezers in het aanduiden van diegenen die de uitvoerende bestuurstaken toegewezen krijgen dient ook vergroot te worden via een rechtstreekse verkiezing van burgemeesters en eerste-minister.  Federaal, Vlaanderen en Europa  -   In de werking van een open en krachtdadige overheid dient elke     willekeur en vriendjespolitiek vermeden te worden.  -   Bij overheidscontroles en -subsidiëring moet elke situatie waarbij     men en rechter en partij is uitgesloten worden. Het Rekenhof dient     in dit verband een diepgaand onderzoek in te stellen naar de band     tussen diegenen die subsidies adviseren, verstrekken en ontvangen.  -   Politieke organen, zoals de bestendige deputatie, mogen niet langer     bevoegd zijn in zaken met een uitgesproken administratiefrechtelijk     karakter. Het beroep tegen bouw- en milieuvergunningen wordt     onttrokken aan politieke organen en toevertrouwd aan administratieve     rechtscolleges.  Federaal en Vlaanderen  Naar analogie van het gerechtelijke apparaat moet de administratie volledig gedepolitiseerd worden. De VLD pleit in dit verband voor de oprichting van een Nationale Ambtenarenschool. Benoemingen en bevorderingen mogen uitsluitend toegekend worden op basis van objectieve criteria en via vergelijkende testen. De vlakke loopbaan voor ambtenaren wordt veralgemeend ingevoerd en de hoogste ambten zijn termijngebonden.  Voor de VLD moeten benoemingen en bevorderingen in de administratie gebeuren vertrekkende van gelijke kansen voor alle ambtenaren en burgers die ervoor in aanmerking komen en met voorrang voor de bekwaamheid van kandidaten. De VLD verbindt er zich toe om bij een toekomstige regeringsdeelname geen inhaalbeweging voor de benoeming van ambtenaren te eisen.  Functies moeten toegewezen worden na een proef waarbij de technische bekwaamheid en de menselijke eigenschappen van de kandidaten worden onderzocht en waarbij de politieke aanhorigheid geen enkele rol mag spelen  Federaal en Vlaanderen  Burgers hebben recht op goede en snelwerkende overheidsdiensten, waarop ze beroep kunnen doen zonder politieke tussenkomsten. De overheidsprocedures moeten eenvoudig, doorzichtig en objectief zijn. Politisering en willekeur moeten worden bestreden. Opdat administraties hun taak en verantwoordelijkheid zouden kunnen opnemen, moeten ministeriële kabinetten worden afgeslankt.  -   De VLD streeft, op alle bestuursniveaus, naar overheidsdiensten die     burgervriendelijk werken. De kwaliteit van de publieke     dienstverlening moet op alle terreinen worden verbeterd. De burger     is een belastingbetaler; de publieke dienstverlening moet waarde     leveren in ruil voor (belasting)geld. De keuzemogelijkheid, overal     waar mogelijk tussen concurrerende aanbieders, is de beste     aansporing van kwaliteitsverbetering. De burger moet weten welke de     standaarden of streefdoelen van dienstverlening zijn die hij of zij     mag verwachten en wat hij of zij kan doen indien deze standaarden     niet worden bereikt.  2. DE STAATSHERVORMING  Met het invoeren van een echt federalisme kan een duurzame communautaire vrede ontstaan die langer meegaat dan een legislatuur.  De burger heeft belang bij een echt federalisme. De overheid staat er dichter bij de burger en een federale staat kan borg staan voor een openbaar bestuur met meer kwaliteit en efficiëntie.  Een verdere staatshervorming is op de eerste plaats noodzakelijk om de beide gemeenschappen de instrumenten te bezorgen waarmee ze het sociaal en economisch beleid kunnen voeren dat het best aansluit bij de noden van hun regio en waarmee ze meer welvaart kunnen realiseren.  De VLD wijst het separatisme af. De VLD blijft gehecht aan het federaal Belgisch samenlevingsverband. Een noodzakelijke voorwaarde daartoe is de bereidwilligheid van de andere taalgemeenschap om tot een opbouwende dialoog te komen over een optimalisering van de bestaande structuren en bevoegdheden. België kan een belangrijke meerwaarde betekenen voor Vlaanderen, op de eerste plaats in haar relatie met de hoofdstad Brussel. In een éénwordend en federaal Europa kan een echt federaal België bovendien een staatkundige modelfunctie vervullen. Tenslotte bestaat er bij de bevolking geen democratisch draagvlak voor separatisme of voor een onafhankelijke republiek Vlaanderen.  Ook daarom is een volgende staatshervorming noodzakelijk. Want als er geen duidelijke en duurzame afspraken kunnen gemaakt worden tussen de twee grote gemeenschappen in dit land, als de communautaire twisten blijven aanhouden, dan dreigt er juist een voedingsbodem te ontstaan voor staatkundige avonturen. Het is hoe dan ook wenselijk dat er meer Waalse inzet komt om de communautaire samenwerking te realiseren.  Federaal en Vlaanderen  Conform haar federaal engagement aanvaardt en wenst de VLD een solidariteit tussen Noord en Zuid en dit onder de volgende voorwaarden:  • transparant  • correct  • op basis van draagkracht (het principe van finanzausgleich).  Deze solidariteit mag geen zogenaamde inkomensparadox tot gevolg hebben. Ze mag met andere woorden niet het perverse effect hebben dat de gemeenschap die betaalt zelf geen vruchten zou plukken van haar betere prestaties, laat staan armer zou worden dan het nationale gemiddelde.  Federaal en Vlaanderen  De VLD-prioriteiten bij de volgende staatshervorming zijn:  1. uitbouw van de financiële en fiscale autonomie.  De basis van een democratisch systeem bestaat erin dat de beleidsvoerders die beslissingen nemen daarvoor ook de nodige belastinginkomsten verwerven. Dat is in ons land niet het geval. Het merendeel van de inkomsten van Gewesten en Gemeenschappen komt van een donatie van de federale overheid. De federale Kamer van volksvertegenwoordigers stemt de belastingen, de regionale parlementen en regeringen geven uit. De VLD wil aan dit consumptiefederalisme een einde maken. Het is niet meer dan logisch en vanuit democratisch oogpunt noodzakelijk dat de belastingsbevoegdheid ligt bij de overheid die de beleidsdaden stelt. Het spreekt voor zich dat de federale belastingdruk moet verminderen naarmate de belastingsbevoegdheid naar de Gemeenschappen en Gewesten wordt overgeheveld.  2. Homogene bevoegdheden  Om een coherent en slagvaardig beleid mogelijk te maken is het noodzakelijk dat Vlaanderen over homogene bevoegdheden beschikt. Dit is tot op heden allerminst het geval. De Gewesten en Gemeenschappen kregen als principe wel een beleidsdomein toegewezen, maar via een groot aantal uitzonderingen wordt hun mogelijkheid om een coherent beleid te voeren uitgehold.  3. Een regeling voor Brussel.  De Vlamingen moeten een gewaarborgde vertegenwoordiging bekomen op alle Brusselse beleidsniveaus.  3. ONS LAND IN DE WERELD  De internationalisering van het politieke beleid biedt heel wat perspectieven maar houdt ook het risico in dat het beleid als ondoorzichtiger en minder democratisch wordt ervaren. De slechte gewoonte waarbij al het goede door de Belgische regering op het eigen conto wordt geschreven en het slechte op de verantwoordelijkheid van Europa wordt doorgeschoven, ondermijnt het vertrouwen van de bevolking in de internationale instellingen. In de plaats daarvan dient elke regering meer inspanningen te doen om het internationale beleid, in het bijzonder het Europese, doorzichtiger te maken.  Federaal en Europa  De uitbouw en versterking van de Europese Unie blijft voor de VLD een hoeksteen van onze buitenlandse politiek. Meer Europa moet leiden tot meer vrijheid, veiligheid en sociale rechtvaardigheid, bevordering van tewerkstelling, bescherming van leefmilieu en consumenten alsmede een samenwerking op het vlak van het buitenlands beleid en de defensie. Ondanks het Europese succesverhaal mogen we niet blind zijn voor de tekortkomingen in de werking van de Europese Unie, noch voor de uitdagingen die haar te wachten staan.  De interne markt vereist een spoedige liberalisering van de financiële diensten, de Post, de telecommunicatie, de energie- en de transportsector. Met de invoering van de euro zal ook de fiscale en sociale concurrentie toenemen.  De VLD steunt de oostelijke uitbreiding van de EU omdat deze bijdraagt tot de politieke en sociale stabiliteit op het Europese continent. Nieuwe lidstaten moeten echter het geheel van de reeds bestaande Europese regels overnemen. Met de uitbreiding van de EU kan niet begonnen worden zonder eerst orde op zaken te stellen in de eigen Europese werking. Dit betekent dat er vooreerst grondige institutionele hervormingen moeten worden doorgevoerd. Daarom is de VLD voor een veralgemening van de besluitvorming met een gekwalificeerde meerderheid.  -   De VLD wil dat de EU een dynamisch buitenlands beleid ontwikkelt,     nodig om meer politieke geloofwaardigheid te geven aan Europa. Een     gemeenschappelijk buitenlands- en veiligheidsbeleid van de EU zal     ons internationaal meer invloed geven en kunnen bijdragen om     conflicthaarden in de wereld op een vreedzame wijze op te lossen.  Federaal en Europa  -   Het veiligheids- en defensiebeleid is voor de VLD de tweede     hoeksteen van ons buitenlands beleid. De NAVO vormt de basis van     onze militaire veiligheid langswaar ook de Verenigde Staten     betrokken worden bij de vrede en de stabiliteit in Europa. Dit     Amerikaans engagement moet behouden blijven. De NAVO moet zich     verder aanpassen aan een geopolitieke context waarin de regionale     conflicthaarden meer op het voorplan staan.  De NAVO biedt veiligheid en stabiliteit, hetgeen ten goede komt aan het hele Europese continent. De VLD staat bijgevolg gunstig tegenover de uitbreiding van de Alliantie tot landen die in staat zijn en bereid zijn de verplichtingen van het NAVO-lidmaatschap op zich te nemen.  -   De VLD betreurt het gebrek aan vooruitgang inzake de daadwerkelijke     uitbouw van een Europees gemeenschappelijk defensiebeleid. Tevens     pleit de VLD voor een snelle integratie van de WEU in de     EU-structuren alsook voor een betere Europese pijler binnen de NAVO.  -   De VLD vindt dat ons land, binnen het kader van de budgettaire     mogelijkheden, actief moet blijven deelnemen aan operaties ter     ondersteuning en bevordering van de vrede. Deze dienen bij voorkeur     binnen een kader te worden georganiseerd.  Federaal en Vlaanderen  Buitenlandse politiek moet de nodige aandacht besteden aan de buitenlandse economische betrekkingen. Meer dan twee derde van onze welvaart is afhankelijk van onze export.  -   De VLD wil de volledige regionalisering van de buitenlandse handel.     Dat betekent ook de regionalisering van de exportverzekering, de     exportfinanciering en de leningen van Staat tot Staat, evenals het     opheffen van de federale instellingen terzake (B.D.B.H., B.M.I.,     N.D.D., Finexpo, e.d.). De federale instanties kunnen nog een     belangrijke rol spelen via het wereldwijd net van diplomatieke en     consulaire vertegenwoordigers die nuttig werk leveren bij de     bevordering van de buitenlandse handel en het aantrekken van     buitenlandse investeringen.  Federaal  -   De VLD wenst dat geleidelijk wordt gestreefd naar een aandeel van     0,7% van de ontwikkelingssamenwerking in de Belgische begroting.     Daarbij dient het welzijn van de lokale bevolking centraal te staan.     Het wederzijds belang van België en de ontwikkelingslanden moet het     uitgangspunt vormen. Daarom mag de Belgische     ontwikkelingssamenwerking niet langer volledig worden geconcentreerd     op de huidige vijf zogenaamde zachte sectoren. Deze sectoren zijn     belangrijk, maar ook gebieden als infrastructuur en energie moeten     opnieuw belangrijke onderdelen van het ontwikkelingsbeleid worden.     Het is immers vaak precies op die terreinen dat de vraag vanuit de     ontwikkelingslanden en de antwoordcapaciteit van de Belgische     bedrijven elkaar ontmoeten. In het kader van onderwijs, ervaring     voor jonge werklozen en ontwikkelingssamenwerking pleit de VLD voor     het behouden, verder uitbreiden en uitdiepen van het statuut van JWC     (Jonge Werklozen Cooperanten).  .Federaal, Vlaanderen en Europa  -   De druk op ons leefmilieu wordt alsmaar groter. Veel problemen die     zich op dit vlak stellen zijn grensoverschrijdend. Er is een     regionale, Europese, internationale en globale aanpak nodig van de     luchtvervuiling, de strategie tegen de klimaatswijziging     (verbintenissen aangegaan in het kader van de Conferentie van     Kyoto), de aantasting van de ozonlaag, de verontreiniging van de     zeeen, het behoud van de biodiversiteit, de internationale transfers     van gevaarlijke afvalstoffen en chemicaliën. Andere problemen, zoals     de pollutie van de binnenwateren, de afvalproblematiek, de     toenemende verkeersintensiteit, die lokaal, regionaal en nationaal     moeten worden aangepakt, dienen te worden omkaderd door een Europese     regelgeving.    VLAANDEREN   -   Het Vlaams buitenlands beleid is als beleidsdomein relatief jong. De     VLD pleit ervoor dat het gestadig wordt uitgebouwd. Het huidige     Vlaamse buitenlands beleid is echter in hetzelfde bedje ziek als het     federale beleid. Er is een gebrek aan coherentie, visie en     strategie. Verder is "er geen centraal aanspreekpunt dat     verantwoordelijk is, met name voor het Europees regeringsbeleid,     zodat de technische departementen deze leemte vrijelijk en zonder     interne coördinatie invullen. Tenslotte ontbreekt het parlementair     draagvlak voor dit beleid. De volgende Vlaamse regering en parlement     moeten deze problemen aanpakken. Het buitenland is te belangrijk     voor Vlaanderen om het stiefmoederlijk te behandelen.  4. WAARHEEN MET EUROPA?  Vijftig jaar geleden was een Unie in Europa een droom die ervoor moest zorgen dat er nooit meer oorlog zou komen, dat vrede zou zegevieren en dat zou kunnen worden gewerkt voor welvaart en welzijn. Die droom is werkelijkheid geworden, en is zo succesvol gebleken dat de burgers van de Unie de afwezigheid van oorlog en de vrede vanzelfsprekend zijn gaan vinden. De herinnering aan oorlogsgruwelen is voor de overgrote meerderheid van de burgers letterlijk geschiedenis geworden, iets waarover je in de geschiedenisboeken leest, maar dat nog nauwelijks een inspanning waard wordt geacht. Dit alles heeft vrede bewerkstelligd binnen het territorium van de Unie, maar helaas niet buiten de Unie.  De Europese Unie zelf is ondertussen alledaagse werkelijkheid geworden. Haar evolutie en de bereikte resultaten mogen gerust een succesverhaal genoemd worden. Dit neemt echter niet weg dat ze bedreigd wordt door de greep van een supranationale bureaucratie. Dat de Unie geleidelijk aan een meer politiek en democratische dimensie heeft verworven, mag niet voorbijgaan aan de ambtenarij van de Commissie, die zich maar moeilijk realiseert dat ze ten allen tijde en op elk moment verantwoording heeft af te leggen, niet enkel aan het Europees Parlement, maar ook aan alle burgers van de Unie, inclusief de media die hen informeren.  De Europese Unie is volwassen geworden, en terecht verwachten de burgers dat ze zich overeenkomstig gedraagt. De tijd van de tautologie "het is goed omdat het Europees is", is onherroepelijk voorbij. Dit betekent geenszins dat de dromen moeten worden opgeborgen. Alleen zullen de dromen sterk en stevig genoeg moeten zijn om de onmiddellijke confrontatie met de werkelijkheid aan te kunnen.  Toch heeft de Europese Unie nog een lange weg af te leggen. Er ontbreekt nog één politieke Unie, een politieke integratie in Europa. Er moet hieraan gewerkt worden op basis van een federaal uitgangspunt. Het Europa van de ~21~ste eeuw moet gestoeld zijn op de principes van de federale finaliteit, te weten de federale loyaliteit en de decentralisatie van de bevoegdheden.  Europa  De Europese administratie en ambtenarij  De VLD wil dat de Commissie haar diensten dringend reorganiseert: de conceptie- en uitvoeringstaken moeten gescheiden worden van de evaluatie- en controletaken. De interne controlemechanismen moeten worden versterkt en zelfstandig kunnen werken. De VLD wenst dat niemand de Commissie nog belast met bijkomende taken zonder er zich vooraf van te vergewissen dat ze daarvoor de nodige middelen heeft.  -   Wanneer de Commissie zelf nieuwe programma's lanceert, moet ze     meteen aanduiden hoe ze deze zal uitvoeren. Wanneer beroep wordt     gedaan op externe bureaus, dient de Commissie dit van meetaf aan het     parlement mee te delen. De VLD verwacht van haar parlementsleden, en     van de ganse liberale fractie, grote waakzaamheid ter zake.  De VLD wenst dat de kwaliteit van de beleidsprogramma's belangrijker is dan hun aantal.  De VLD wenst dat een nieuw geldelijk statuut wordt ontwikkeld voor nieuwe ambtenaren, dat meer gelijke tred houdt met de bestaande nationale statuten. De VLD wenst vanzelfsprekend geen contractbreuk te plegen ten overstaan van de reeds in dienst zijnde ambtenaren. Dit standpunt zal op felle tegenstand van de huissyndicaten botsen. De VLD wil echter een antwoord op de vraag of een korps van meer dan twintigduizend ambtenaren kan blijven bogen op een geldelijk statuut dat oorspronkelijk bedoeld was voor een klein korps van enkele honderden internationale ambtenaren.  De Europese Commissie.  -   Enkel een sterke Commissie, geleid door een persoon met groot     politiek en moreel gezag, en samengesteld uit bekwame en integere     vrouwen en mannen, kan opnieuw uitgroeien tot de motor van de     Europese eenmaking.  -   De VLD draagt haar Europese Parlementsleden op enkel een sterke     commissie en een voorzitter met gezag te aanvaarden.  -   De VLD wil dat de Commissie minstens één Commissaris uit elke     lidstaat zou tellen. De Commissarissen vertegenwoordigen niet hun     land van herkomst, maar ze zorgen toch voor makkelijker (h)erkenning     door de burgers van hun lidstaat, en verhogen zodoende de     "psychologische" identificatie van de burgers met Europa in het     algemeen en de Commissie in het bijzonder.  -   De VLD verdedigt het idee van de individuele verantwoordelijkheid     van de Europese Commissarissen.  -   De VLD acht het meer dan wenselijk dat de volgende Commissaris uit     België de twee grote landstalen behoorlijk machtig zou zijn. Tijdens     de voorbije vijftien jaar waren de Belgische Commissarissen perfect     tweetalig. Franstalig België zou terecht geen eentalig Vlaams     Commissaris hebben aanvaard. Nederlandstalig België zou terecht     evenveel moeite hebben met een eentalig Franstalig Commissaris.  De Europese centrale bank.  De VLD zal geen enkele inbreuk op de onafhankelijkheid van de Europese centrale bank dulden.  De VLD verwelkomt de vruchtbare dialoog die ontstaat tussen de E.C.B. en het Europees Parlement, naar het model van deze die gevoerd wordt tussen de Federal Reserve en het Amerikaans congres.Het Europees Parlement.  -   De VLD stipt met tevredenheid aan dat de liberale fractie tijdens de     jongste legislatuur het voortouw nam zowel in het orde op eigen     zaken stellen, als in het ontwerpen van een eenvormig statuut voor     Europese parlementsleden.  De VLD wenst dat de Europese Raad en de Raad van ministers dit statuut snel goedkeuren. De VLD acht het niet langer aanvaardbaar dat de Europese parlementsleden onderworpen zijn aan vijftien verschillende statuten.  Gemeenschappelijk buitenlands en veiligheidsbeleid.  De VLD acht het totaal onaanvaardbaar, dat na het debacle in Bosnie-Herzegovina, eenzelfde catastrofe dreigt ten aanzien van Kosovo. Dat de Europese Unie voor de tweede keer op rij, niet in staat blijkt om tragedies te voorkomen op enkele honderden kilometers van haar buitengrenzen, is een pure schande. Het uitblijven van de aanduiding van een Mevrouw of Mijneer gemeenschappelijk buitenlands en veiligheidsbeleid (Monsieur of Madame PESC), omdat dit de carrièreplanning van het clubje gegadigden nu niet zo goed uitkomt, is zeer laakbaar. Terwijl carrièrepoker wordt gespeeld, brandt Kosovo!  De Europese Unie morgen en overmorgen.  Het wegwerken van het democratisch tekort in de Europese Unie waardoor de legitimiteit en het vertrouwen van de burger in de Europese Unie zal toenemen, is voor de VLD een prioriteit.  Daarom blijft de VLD ijveren voor een democratisch, parlementair Europa, waarin de burgers zich kunnen herkennen en dat vertrouwen inboezemt. Een Europese Unie met sterke maar transparante instellingen, die in openbaarheid beslissen, en die de confrontatie met de burgers en hun verkozenen niet uit de weg gaan.  De VLD droomt van een Unie die zich niet in de plaats stelt van de lokale, regionale en nationale instellingen, die slechts optreedt wanneer een Europese aanpak de meest doeltreffende is, maar die de moed heeft op te treden telkens het nodig is.  De VLD droomt van een Europese Unie die krijtlijnen uitzet, krachtlijnen bepaalt, doelstellingen vooropstelt, maar die de nadere uitwerking en uitvoering zo veel mogelijk overlaat aan de nationale, regionale en lokale instanties.  Of deze droom werkelijkheid wordt, is al te zeer afhankelijk van de regeringen van de lidstaten, en van de regeringsleiders. Zullen ze eindelijk willen inzien dat hun Europese topbijeenkomsten iets anders moeten zijn dan foto-opportuniteit op het bordes van riante kastelen, dat hun slotresoluties iets anders moeten zijn dan holle frases en loze beloften, dat ze moeten ophouden met het vermenigvuldigen van contactgroepen en andere informele beslissingsfora die door geen enkel parlement kunnen worden gecontroleerd, en waarover zelfs nauwelijks informatie wordt gegeven? Zullen ze eindelijk ophouden de Europese Unie te beschouwen als de laatste speeltuin voor eerste Ministers, als de paraplu waaronder ze schuilen telkens onpopulaire maatregelen moeten worden getroffen?  De VLD droomt van een Europese Unie die zich uitstrekt van de Atlantische Oceaan tot de Oeral, die kandidaat-lidstaten niet laat verkommeren in een eindeloos toetredingsproces en die erin slaagt snelle politieke integratie te combineren met economische overgangsfase.  De VLD droomt van een ambitieuze en genereuze Unie die er zich niet toe beperkt een serviceclub te zijn van de rijkste landen ter Wereld, doch die zich realiseert dat ze wereldwijd wordt gezien als de vaandeldrager van de universele waarden van vrijheid, gelijkheid en broederlijkheid. De VLD droomt van een Unie die voldoende in de kracht van haar eigen droom en ambitie gelooft om deze uit te dragen naar haar burgers.  Concreet?  -   Een Europees parlement dat mede-beslist over alle bevoegdheden en     aangelegenheden van de unie, met inbegrip van binnenlandse     veiligheid en justitie, buitenlands beleid en veiligheid.  -   Een raad van ministers die met gekwalificeerde meerderheid beslist     over alles, behalve wijzigingen aan de Verdragen, en uitbreiding,     waarvoor eenparigheid kan behouden worden.  -   Een Commissie die motor blijft van de Unie.  -   Een weging van stemmen in de Raad die uitsluitend wordt aangepast om     te voorkomen dat een meerderheid van stemmen niet zou overeenstemmen     met een meerderheid van de burgers van de Unie.  -   Een nauwe betrokkenheid van de nationale parlementen die advies     moeten kunnen geven over alle Europese wet- en regelgeving vooraleer     deze definitief wordt aangenomen.  -   De handhaving van het beginsel van de gelijkwaardigheid van de     lidstaten, ongeacht hun bevolkingsaantal.  -   De mogelijkheid om ook op Europees vlak, de verhouding tussen de     Raad van Ministers enerzijds en het Europees Parlement en de     nationale Parlementen anderzijds dient te worden onderzocht, en dit     met het oog op onder meer het mogelijk maken van verantwoording en     sanctionering.  5. HET EUROPEES BURGERSCHAP  De Europese Unie is geëvolueerd van een hoofdzakelijk economische belangengemeenschap tot een politieke gemeenschap van burgers. Het Europees burgerschap werd ingesteld bij het Verdrag van Maastricht, en verstevigd in het Verdrag van Amsterdam. Dit Europees burgerschap vervangt het nationaal burgerschap niet, maar is er een complement van.  De burgers van Europa kunnen zich rechtstreeks wenden tot de instellingen van de Unie, om hun grondrechten te doen eerbiedigen: het recht van petitie tot het Europees Parlement, de toegang tot de Europese Ombudsdienst ( waarvan het hoofd door het Europees Parlement wordt aangesteld, en die jaarlijks verslag uitbrengt bij het Parlement) zijn er tekenen van  De toegang tot het Europees Hof van Justitie werd eveneens door het jongste Verdrag uitgebreid, aangezien het Hof voortaan ook bevoegd is om tussen te komen inzake Veiligheid en Justitie.  Rond het stemrecht van Europese burgers voor de gemeenteraadsverkiezingen, is in Vlaanderen heel wat te doen geweest, omdat werd gevreesd dat hierdoor de politieke vertegenwoordiging van de Vlamingen in de Brusselse gemeenten en in sommige randgemeenten in de verdrukking zou raken. De soms bitsige reacties hebben de indruk gewekt dat Vlamingen gekant zijn tegen Europees gemeentestemrecht. Dit was niet het geval; wel zijn ze bekommerd over de eigen politieke vertegenwoordiging, en die bekommernis is volkomen terecht.  De VLD laakt het schuldig verzuim van de federale regering die deze bekommernis niet tijdig heeft onderzocht, en die evenmin de moed heeft gehad om te zorgen voor gewaarborgde vertegenwoordiging van de Vlamingen, daar waar deze in het gedrang kan komen. Hierdoor heeft ze het Europees burgerschap en het Europees stemrecht bij vele Vlamingen in diskrediet gebracht. Beide verdienen nochtans beter.  Federaal en Europa  -   De VLD is voorstander van het Europees burgerschap genegen, en wenst     dat het meer tastbaar zou worden voor de burgers zelf.  De VLD wil zich inspannen ook de laatste barrières van het vrij verkeer weg te werken. Zo pleit de VLD voor minder administratieve rompslomp, de invoering van een verblijfskaart van korte duur voor onder andere studenten, de volledige erkenning van alle gelijkwaardige diploma's of beroepskwalificaties en de verzekering van het behoud van sociale en pensioenrechten.
