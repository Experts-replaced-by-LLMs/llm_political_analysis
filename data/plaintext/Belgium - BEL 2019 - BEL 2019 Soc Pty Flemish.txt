ZEKERHEID VOOR IEDEREEN Verkiezingsprogramma 2019
Om het samen beter te maken voor iedereen - zonder onderscheid - is een sterke socialistische partij nodig.
Dat heeft de geschiedenis al verschillende keren aangetoond.
In 2019 bestaat de sociale zekerheid 75 jaar.
Destijds, na de Tweede Wereldoorlog, was die zekerheid uitbouwen voor mensen onze verdienste.
Vandaag plukken mensen daar nog altijd de vruchten van.
Denk maar aan ons pensioensysteem.
Tot 1944 bestond dat niet eens, een pensioen na een leven lang werken.
Zekerheid.
Dat hebben de rechtse regeringen de voorbije jaren niet geboden.
Integendeel, terwijl de noden in onze samenleving hoog zijn, hebben regeringen - zonder socialisten - de onzekerheid vergroot.
Ze voerden een politiek die het vertrouwen tussen mensen ondermijnt, een politiek die spelletjes speelt op hun kap, een politiek die liever bespaart op mensen in plaats van ze te versterken.
Zo bouw je geen samenleving, maar breek je ze af.
Terwijl deze regeringen zich uiteindelijk verloren in een symbolische identiteitsdiscussie die werkelijk niemand vooruit helpt, zijn er heel veel mensen in dit land met échte problemen en échte zorgen.
Mensen die naar zekerheid snakken: de zekerheid dat ze hun facturen kunnen betalen en liefst op het einde van de maand iets overhouden;
de zekerheid dat ze hun job naar behoren kunnen uitoefenen en daar een eerlijk loon voor krijgen;
de zekerheid dat ze na een leven lang werken kunnen rekenen op een volwaardig pensioen;
de zekerheid dat ze kunnen rekenen op de beste en betaalbare zorg wanneer dat nodig is.
De voorbije jaren kwamen die mensen ook met tienduizenden op straat omdat beleidsmakers die oplossingen en die zekerheid niet boden.
In gele hesjes omdat de hoge prijs aan de pomp de factuur te veel is, én ze het beu zijn dat het elke keer zij zijn die de rekening krijgen.
Eerder was het in het witte uniform van de zorgverstrekkers, in het blauwe uniform van de politieagenten, in het rijkostuum van de chauffeurs van De Lijn of de mensen van de NMBS, of in de rood-grijze outfit van de postbodes en de cipiers...
allemaal omdat ze hun job niet meer naar behoren kunnen uitoefenen en door de besparingen niet de publieke diensten kunnen aanbieden die de bevolking verdient.
Ook leerkrachten kwamen de straat op, omdat de besparingen hun tol eisen.
Gepensioneerden deden dat omdat ze niet rondkomen met een pensioen dat veel te laag is.
En zelfs kinderen kwamen massaal op straat tijdens de grootste klimaatmars ooit in ons land, omdat ze propere lucht eisen en het non-klimaatbeleid beu zijn.
Dat we de economie dringend moeten 'vergroenen', net als onze levensstijl, staat als een paal boven water.
Alleen pikken mensen het niet langer dat de kosten voor die transitie vooral op hen afgewenteld worden.
Zo'n transitie heeft enkel kans op slagen als ze rechtvaardig gebeurt.
Zonder een betere herverdeling van de welvaart,
zonder ernstige minimumlonen,
zonder deftige sociale bescherming,
zonder goede publieke dienstverlening maakt die transitie geen enkele realistische kans op slagen.
Met andere woorden, geen groene revolutie zonder een stevige, sociale, rode sokkel.
Geen transitie zonder zekerheid.
Toch is het antwoord op al die onzekerheid telkens hetzelfde: onverschilligheid, blindheid en zelfs dédain.
De gevolgen zijn navenant: geen oplossingen voor de zorgen van vandaag en de uitdagingen van morgen, maar enkel nog meer onzekerheid en nog meer chaos.
Het vertrouwen in een politiek die voor oplossingen zorgt, is zoek.
Daarom is het meer dan ooit aan ons om in deze nieuwe tijden opnieuw voor zekerheid te zorgen.
Voor iedereen.
En de reden waarom sp.a dat moet doen, is heel simpel: omdat niemand anders het zal doen.
In tijden die razendsnel veranderen, is het aan ons om wél voor die oplossingen te zorgen.
Stijgende welvaart en vooruitgang hebben pas betekenis als ze het welzijn, de vrijheid en het geluk van iedereen vergroten.
In deze onzekere tijden is het dan ook onze opdracht bij uitstek om wél te zorgen voor een gedeelde toekomst.
Om wél te zorgen voor vertrouwen.
Om wél te zorgen voor zekerheid.
Zekerheid voor iedereen.
Zonder zekerheid, geen solidariteit.
Zonder solidariteit, geen zekerheid.
Om een samenleving te bouwen waarin alle mensen, en niet enkelen, alle kansen krijgen om een goed leven uit te bouwen en geluk na te streven, is structureel verankerde solidariteit noodzakelijk.
Alleen via eerlijke herverdeling en een toegankelijke én betaalbare publieke dienstverlening kunnen we iedereen de zekerheid bieden die nodig is om een goed leven te hebben.
INDELING PROGRAMMA In ons programma vertaalt die zekerheid zich in zeven hoofdstukken.Hoofdstuk 1 - Zekerheid op een goed inkomen en lagere facturen. Voor iedereen.1.1. Minimumpensioen van 1500 euro naar 42 jaar werken1.2. Zekerheid op een betaalbare woning voor iedereen1.2.1. Kopers zekerheid bieden op een betaalbare en kwaliteitsvolle woning1.2.2. Private huurders meer zekerheid bieden1.2.3. Sociale huurders meer zekerheid bieden1.2.4. Een kader voor alternatieve woonideeën1.3. Elke factuur eerlijk en voor iedereen betaalbaar1.3.1. Lagere facturen voor elektriciteit en water 1.3.2 Lagere schoolfacturen1.3.3. Lagere ziekenhuis-, dokters- en rusthuisfacturen1.3.4. Geen kleine lettertjes in facturen die mensen op kosten jagen1.3.5. Strijd tegen de schuldindustrie1.3.6. De overheid als ethische schuldeiser1.3.7. Banken en verzekeringen 1.3.8 Telecom en media1.3.9. Digitale bescherming van de consument1.3.10. Alleenstaanden-toets1.4. Zekerheid op een goed loon1.4.1. Zekerheid dat iedereen zijn of haar talent kan ontplooien1.4.2. Zekerheid dat een interimcontract een voltijds contract wordt1.4.3. Opnieuw loon naar werk1.4.4. Zekerheid op werk dat werkbaar is1.4.5. Een eerlijke verdeling van de technologische vooruitgang1.5. War on povertyHoofdstuk 2 - Zekerheid van de beste zorg wanneer die nodig is. Voor iedereen.2.1. Versterk gezondheidszorg, maak private verzekeringen overbodig2.1.1. Investeren2.1.2. Onvervulde noden2.1.3. Supplementen2.1.4. Remgelden2.2. Van het zorgen voor zieken naar zorgen voor gezondheid2.2.1. Preventie2.2.2. Verloning2.2.3.Zorggarantie2.3. Van zorg voor winst, naar zorg voor mensen2.3.1. Winststreven2.3.2. Zorgverstrekker2.4. Zorgzekerheid voor elk kind2.4.1. Jeugdhulp2.4.2. Pleegzorg2.4.3. Tienerpooiers2.4.4. Jeugddelinquentie2.5. Zorgzekerheid voor personen met een handicap2.6. Geestelijke gezondheidszorg2.7. Een zorgeloze oude dagHoofdstuk 3 - Zekerheid op gelijke kansen. Voor iedereen.3.1. Investeren in de allerjongsten3.2. Onderwijs opnieuw de kansenmotor3.2.1. Kwaliteitsvol onderwijs3.2.2. Stapsgewijs naar gratis onderwijs3.2.3. Leerkrachten als drijvende kracht van ons onderwijs3.2.4. Warme en zorgzame scholen3.2.5. Samen leren, samen leven3.2.6. Oriënteren vanuit talenten in plaats vanuit falen3.3. Gelijke kansen in Cultuur-, sport- en vrijetijdsbeleving3.3.1. Zekerheid op participatie3.3.2. Extra ruimte voor sport, cultuur en vrije tijd3.3.3. Stimuleren van lokale mediaproductie3.3.4. Zekerheid om je passie te kunnen beoefenen3.4. Een inclusief beleid dat werkt voor iedereen3.4.1. Een drempelvrij Vlaanderen3.4.2. Bestrijden van discriminatie3.4.3. Investeren in samenleven3.4.4. De zekerheid dat je altijd en overal jezelf kan zijnHoofdstuk 4 - Zekerheid op een overheid die beschermt. Voor iedereen.4.1. Zekerheid op bescherming4.1.1. Een moderne politie4.1.2. Performante inlichtingendiensten4.1.3. Robuuste cyberverdediging4.1.4. Preventieve en repressieve aanpak van radicalisering4.2. Gecontroleerd humaan asiel- en migratiebeleid4.3. Garantie op toegankelijke, betaalbare en efficiënte justitie voor iedereen4.3.1. Toegankelijke betaalbare en begrijpelijke justitie voor iedereen4.3.2. Justitie moet efficiënt zijn.4.3.3. Een performant straf(proces)recht met oog op re-integratie4.3.4. Nood aan hervorming van de juridische beroepen4.3.5. Een verbod op (reclame voor) online kansspelen4.4. Buitenlands beleid voor orde in een chaotische wereld 4.4.1. Van een Universele Verklaring van de mensenrechten naar een universele toepassing.4.4.2. Meer VN, minder Davos4.4.3. Europese economische en diplomatiek slagkracht inzetten als force for the good4.4.4. Voor wereldwijde ontwapening, wapenbeheersing en een strikt gereguleerd wapenbeleid4.4.5. Enkel een Unie van democratische rechtsstaten is een geloofwaardig in de wereldorde4.5. Ontwikkelingssamenwerking tegen ongelijkheid in de wereld4.6. Veiligheid is meer dan defensie en defensie is meer dan veiligheid4.6.1. Het belangrijkste kapitaal is het menselijk kapitaal4.6.2. Defensie zal Europees zijn, of zal niet zijn.4.6.3. Rekening houden met wijzigende veiligheidscontext4.6.4. Besparingen op defensie en veiligheid een halt toeroepenHoofdstuk 5 - Zekerheid van welvaart die eerlijk (her)verdeeld wordt. Voor iedereen.5.1. Een gewaarborgde en toereikende financiering van de sociale zekerheid5.2. Een eerlijke, eenvoudige en efficiënte inkomstenbelasting5.3. Een nieuwe erfbelasting: rechtvaardig, eenvoudig en herverdelend5.4. Een eerlijke bijdrage van multinationals5.5. De strijd tegen sociale en fiscale fraudeHoofdstuk 6 - Zekerheid van een duurzame toekomst. Voor iedereen.6.1. Naar een nieuwe economie die goed is voor mens en planeet6.1.1. Een overheid die de koers bepaalt en verschillen overstijgt6.1.2. De overheid als katalysator voor een andere economie6.1.3. We zetten ons geld in op de toekomst6.1.4. Een duurzame transitie kan enkel slagen als iedereen mee is6.2. Circulaire economie6.2.1. Een oneindig leven voor onze grondstoffen6.2.2. Van eigendom naar diensten6.2.3. Weg met plastic6.3. Energie6.3.1. De markt gaat het klimaat niet redden, noch de factuur doen dalen.6.3.2. Een concurrentiële, maar rechtvaardige energiefactuur voor bedrijven.6.3.3. We decentraliseren en democratiseren ons energiesysteem6.3.4. We realiseren de kernuitstap6.3.5. We zetten in op energiebesparing en renovatie6.4. Mobiliteit6.4.1. We maken autobezit overbodig en spotifyen onze mobiliteit.6.4.2. Openbaar vervoer6.4.3. Vergroening en schone lucht6.4.4. Verkeersveiligheid6.5. Leefmilieu6.5.1 We springen verstandig om met onze schaarse open ruimte6.5.2. Een rode loper voor bos en natuur6.5.3. Een Marshallplan voor onze biodiversiteit6.5.4.We eten duurzaam en betaalbaar en gaan op een respectvolle manier om met onze dierenHoofdstuk 7 - Zekerheid van een democratische samenleving. Voor iedereen.7.1. Vrije kritische en pluralistische media7.2. Mediawijsheid en de bescherming van de mediagebruiker7.3. Een democratische overheid7.3.1. Efficiënt samenwerkende overheden dicht bij de burger7.3.2. Een democratische én participatieve overheid7.3.3. Lokale besturen: samen sterker7.3.4. Staatshervorming7.4. Maatschappelijk verantwoord ondernemen
HOOFDSTUK 1 - Zekerheid op een goed inkomen en lagere facturen.
Voor iedereen.
1.1.MINIMUMPENSIOEN VAN 1.500 EURO NA 42 JAAR WERKEN
Nieuwe tijden vragen nieuwe oplossingen.
Vandaag is er zoveel onzekerheid over de pensioenen, dat jongeren denken dat er voor hen geen goed pensioen meer zal weggelegd zijn na een leven lang werken.
Wij willen dat doemdenken doorbreken.
Politiek is een kwestie van keuzes.
Wel, wij kiezen ervoor om te investeren in volwaardige pensioenen.
Dat begint met een basisprincipe: elk uur werk telt.
Of je nu ambtenaar, zelfstandige, bediende bent, met een vast of flexibel contract zit, het maakt niet uit.
Wij maken komaf met dat onderscheid uit oude tijden.
En nog belangrijker vinden wij: in nieuwe tijden is zorgen voor iemand die je liefhebt (mantelzorg), ook werken.
Elk uur werk telt voor sp.a om een volwaardig pensioen op te bouwen.
Wij gaan er ook van uit dat een loopbaan van 42 jaar volstaat voor een volwaardig pensioen.
En laten de leeftijd dus los.
Wie op zijn 18de begint te werken, heeft recht op een volwaardig pensioen op zijn 60ste.
En wie langer of meer werkt gedurende de loopbaan, verdient gewoon meer pensioen.
Dat is eerlijk, efficiënt en transparant.
Bovendien gaan wij voluit voor een minimumpensioen van 1.500 euro voor iedereen wie gewerkt heeft.
Dat kan wel degelijk.
Op voorwaarde dat iedereen zijn steentje eerlijk bijdraagt - ook wie héél veel heeft.
Omdat we ervan overtuigd zijn dat diegenen die nu een pensioen hebben dat een veelvoud is van het minimumpensioen het heus wel met een klein beetje minder kunnen doen.
Tot slot is de pensioenkloof tussen man en vrouw in deze nieuwe tijden totaal achterhaald.
Het klassieke kostwinnersmodel - waarbij de vrouw thuis voor de kinderen zorgt en de man buitenshuis gaat werken - is niet meer van deze tijd.
Er zijn nieuwe gezinsvormen en andere manieren van samenleven.
Niet alleen de loonkloof tussen man en vrouw, maar ook de pensioenkloof willen wij weg.
Daarom maken we werk van een pensioenkloofwet, die zorgt voor gelijkheid tussen man en vrouw in de pensioenen.
Ook door meer ouderschapsuren en mantelzorg - er zijn nog altijd meer vrouwen dan mannen die die zorg opnemen - mee te laten tellen voor je pensioenopbouw trekken we de pensioenen van de toekomst gelijk.
RESOLUTIES
resolutie 1 - Na een loopbaan van 42 jaar heb je recht op een volwaardig pensioen.
De leeftijdsvoorwaarde voor het vervroegd pensioen vervalt.
Mensen die niet voldoen aan de loopbaanvoorwaarde, kunnen toch op pensioen op 65 jaar.
resolutie 2 - Voor de toekenning van het minimumpensioen voor werknemers, zelfstandigen en ambtenaren schakelen we over naar een pensioensysteem waar we tellen op basis van uren zodat elk uur van de loopbaan meetelt in de pensioenberekening.
Wie 42 jaar actief is geweest op de arbeidsmarkt aan gemiddeld 30 uur per week, of dus 65.520 uur, verdient een minimumpensioen van minstens 1.500 euro per maand.
Voor wie langer dan 30 jaar minstens halftijds werkt, worden de minstens halftijdse prestaties voorbij de 30 jaar, opgetrokken tot 30u per week.
Het minimumpensioen voor gezinnen blijft 25% hoger dan het individuele minimumpensioen en wordt dus ook opgetrokken.
We verhogen geleidelijk de vervangingsratio voor de alleenstaande pensioenen tot op het niveau van het gezinspensioen.
resolutie 3 - Voor mensen met een zwaar beroep verhogen we de pensioenopbrengst, die ze kunnen genieten in de vorm van een hoger pensioen of in de vorm van een lagere pensioenleeftijd zonder pensioenverlies.
resolutie 4 - Beroepen die voldoen aan één van volgende criteria beschouwen we als een zwaar beroep en verdienen een pensioencorrectie: fysiek zwaar werk, onregelmatige uren, gevaarlijk werk en psychosociale belasting.
Voor de overheidssector kan dit door een systeem van preferentiële tantièmes in te behouden.
resolutie 5 - Wie langer werkt, bouwt meer pensioenrechten op en dat betekent een hoger pensioen.
Wie langer werkt dan 42 jaar verdient daarom niet enkel de verhoudingsgewijze verhoging van het pensioen, maar ontvangt daarbovenop een pensioenbonus die we opnieuw invoeren.
Deze pensioenbonus spitsen we vooral toe op de laagste pensioenen.
resolutie 6 - We waarborgen de solidariteit in de pensioenen door bijdragen van werkgevers, werknemers, zelfstandigen en de overheid.
Voor de hogere overheidsbijdrage rekenen we op extra bijdragen uit de opbrengst van vermogens.
resolutie 7 - Van de hoogste pensioenen vragen we solidariteit door het verhogen en progressief maken van de solidariteitsbijdrage op het totaal van de eerste en tweedepijlerpensioenen.
Met de opbrengst van deze verhoogde bijdrage trekken we de laagste pensioenen op.
resolutie 8 - Wie niet kan werken wegens ziekte, tijdelijke onderbreking, handicap of werkloosheid, blijft pensioen opbouwen.
We behouden dan ook alle gelijkgestelde perioden.
resolutie 9 - De eerste pensioenpijler moet gekoppeld blijven aan de index en ook de algemene welvaartsevolutie moet gevolgd worden.
We engageren ons om het advies van de sociale gesprekspartners in deze volledig uit te voeren.
Volgt er geen advies dan worden de aanpassingen voorzien in de wet automatisch toegepast.
resolutie 10 - Omdat ons wettelijk pensioenstelsel een sociale verzekering is, moet ook het verzekeringskarakter versterkt worden.
Het plafond voor de pensioenen van de eerste pijler - waarboven hogere lonen geen hoger pensioen meer opleveren - wordt daarom opgetrokken.
resolutie 11 - De tweede pijler kan een instrument zijn van pensioenbeleid op voorwaarde dat die een zeer ruime dekking biedt, zowel in de breedte (aantal mensen) als in de diepte (hoogte van de pensioenen) enerzijds,
en echt functioneert als een aanvulling op het maandelijks pensioen en bijdraagt tot de koopkracht gedurende de hele pensioentijd, anderzijds.
Daarom ondersteunen we die voortaan enkel nog fiscaal als die collectief werd onderhandeld[2] en er een voldoende hoog gegarandeerd minimumrendement is.
De opname van het tweedepijlerpensioen onder de vorm van rente stimuleren we fiscaal.
Voor een overleden partner kan een overlevingsrente worden ontvangen naar analogie met het overlevingspensioen.
resolutie 12 - We beperken de onbegrensde fiscale ondersteuning van de tweede pijler door de invoering van een absoluut pensioenplafond voor de som van wettelijke en aanvullende pensioenen op het niveau van het bestaande plafond voor ambtenarenpensioenen.
resolutie 13 - Parallel met de verbetering van het wettelijk pensioen door de verhoging van de vervangingsratio, bouwen we (voor de toekomst) dan ook het fiscaal voordeel voor de zogenaamde derde pijler af voor wie veel kan sparen en versterken we het voordeel voor wie minder kan sparen.
We investeren deze middelen dus in de solidaire eerste pijler.
We beperken de kosten die banken aanrekenen voor tweede en derde pijler-producten als voorwaarde voor fiscale ondersteuning.
resolutie 14 - We pakken de historische ongelijkheid van de pensioenen tussen mannen en vrouwen aan.
Dat moet in eerste instantie gebeuren door meer gelijkheid tijdens de loopbaan, zowel op de arbeidsmarkt als in de gezinslasten.
Door meer ouderschapsuren mee te laten tellen voor je pensioenopbouw, ook die uit het verleden, waarderen we de zorg voor kinderen ook in de berekening van het pensioen.
resolutie 15 - We breiden het gezins- en overlevingspensioen uit naar wettelijk samenwonenden en maken werk van een eerlijke en automatische pensioensplit wanneer koppels uit elkaar gaan.
1.2.ZEKERHEID OP EEN BETAALBARE WONING VOOR IEDEREEN
Iedereen heeft recht op een kwaliteitsvolle en betaalbare woning, of je nu huurt of koopt, veel of weinig verdient.
Toch wordt dat in deze nieuwe tijden voor velen alsmaar moeilijker.
Voor jongeren en jonge gezinnen wordt het steeds moeilijker om een eigen appartement of huis te kopen zonder financiële hulp van de ouders.
Een koppel met een gemiddeld inkomen moet tegenwoordig al acht jaar sparen om een lening voor een klein appartement te krijgen, bij een alleenstaande loopt dat op tot 14 jaar.
De portefeuille van je ouders zou niet mogen bepalen of je zelf kunt kopen of huren.
Dat is niet meer van deze tijd.
Dat de wachtlijsten voor een sociale woning ook alsmaar langer worden, duidt op een structureel probleem op de woningmarkt.
1.2.1.Kopers zekerheid bieden op een betaalbare en kwaliteitsvolle woning
Met 70,5% maakt de eigendomsmarkt het grootste deel van de woningmarkt uit.
Een eigen woning is dan ook de grootste vorm van woonzekerheid die men kan verwerven.
En toch wagen steeds minder mensen de stap.
De voornaamste oorzaak hiervoor zijn de steeds hogere aankoopkosten.
De hoge prijzen doen vele potentiële kopers twijfelen.
Wie wel een woning gekocht heeft, twijfelt door die hoge aankoopkosten dan weer om te verhuizen naar een nieuwe woning.
Hierdoor wonen veel eigenaars op grote afstand van hun werkplek of in een woning die niet langer past bij hun woonbehoeften.
Wij zetten daarom in op lagere aankoopkosten en een verbeterde woonmobiliteit.
Daarnaast zijn er nog vele uitdagingen op het vlak van betaalbaarheid, kwaliteit, energie en ruimtelijke ordening.
RESOLUTIES
resolutie 16 - Het voordeel van het verwerven van een nieuwe eigendom, die aangepast is aan de gezinssituatie (kleiner, groter, single) of de plaats waar je werkt, moet groter zijn dan de transactiekosten die een verhuizing met zich meebrengt.
Daarom verlagen we de transactiekosten bij de aankoop van een woning.
We schrappen de registratiebelastingen voor de enige en eigen woning en passen in navolging daarvan de woonbonus aan.
De notariskosten schrappen we door minder complexe taken die vandaag door de notarissen worden uitgevoerd (zoals het verlijden van koopaktes) over te dragen aan de administratie.
Resolutie 17 - Via een 'durf vergelijken'- campagne manen we kopers aan de commissielonen van makelaars te vergelijken via een daartoe door de overheid ontwikkelde website en app om zo de competitie op de makelaarsmarkt aan te scherpen en het gemiddelde commissieloon te doen zakken.
resolutie 18 - We verlagen de minimale rentevoet van sociale leningen op basis van de marktrentevoet.
Momenteel is de minimale rentevoet voor sociale leningen 2%, terwijl de marktrentevoet lager ligt.
Een aanpassing is noodzakelijk om de aankoop en renovatie van woningen voor bescheiden inkomens te bevorderen.
resolutie 19 - Via het 'terugbetaling via de meter'-systeem maken we het voor iedereen, ook wie daar niet de financiële middelen toe heeft, mogelijk om zijn woning energiezuinig of -neutraal te maken.
De netbeheerder financiert via groepsaankopen en -aanbestedingen de installatie van zonnepanelen en warmtepompen, het isoleren van daken, gevels en vloeren en totaalrenovaties voor.
De terugbetaling gebeurt via de energiefactuur en de afbetalingsperiode wordt zo gekozen dat het maandelijkse afbetalingsbedrag steeds lager ligt dan wat wordt uitgespaard aan energiekosten.
Zo leidt de bewoner nooit koopkrachtverlies.
We koppelen de lening aan de woning, meer bepaald aan de meter, en niet aan de investeerder.
resolutie 20 - De Vlaamse overheid komt tussen bij de sanering van huizen met asbest of andere giftige stoffen.
resolutie 21 - We pleiten voor een geïntegreerd beleid voor woonwagenbewoners en een voldoende aanbod aan duurzame verblijfsterreinen voor deze doelgroep.
1.2.2.Private huurders meer zekerheid bieden
Ruim de helft van de privé-huurders betaalt meer dan 30% van zijn inkomen aan huur.
Een derde van de privé-huurders houdt na het betalen van de huur onvoldoende over om menswaardig te kunnen leven.
De wooncrisis aan de onderkant van de woningmarkt manifesteert zich het sterkst op de privé-huurmarkt.
De uitbreiding van de sociale huurmarkt is een deel van de oplossing, maar er is meer nodig om de toegang tot, de kwaliteit en de betaalbaarheid van privé huren te verbeteren.
RESOLUTIES
resolutie 22 - We verlagen de huurwaarborg weer van 3 naar 2 maanden huur.
resolutie 23 - Oprichting van een centraal huurwaarborgfonds.
Dit fonds verzamelt de huurwaarborgen van alle private huurders.
Voor huurders die niet onmiddellijk de volledige waarborg kunnen ophoesten, wordt het bedrag tijdelijk voorgeschoten en een afbetalingsplan aangeboden.
De waarborg kan vervolgens renteloos afbetaald worden over een haalbare periode.
Zo heeft de verhuurder bij het afsluiten van het huurcontract de garantie dat de huurwaarborg ter beschikking is én is volledige anonimiteit voor de huurder gegarandeerd.
Dit fonds levert de samenleving een extra rendement op dat kan ingezet worden voor de renovatie en aanpassing van huurwoningen.
resolutie 24 - We ondersteunen de klassieke sociale en stedelijke verhuurkantoren als aanvulling op het aanbod van de sociale huisvestingsmaatschappijen.
resolutie 25 - We zorgen voor een eenmaking van het huursubsidiestelsel.
Alle privéhuurders die behoren tot de doelgroep voor sociale huur, kunnen een beroep doen op de huursubsidie.
resolutie 26 - We introduceren een systeem van geconventioneerde huur.
De deelnemende verhuurders bieden hun woning voor een bepaalde termijn tegen een lagere prijs aan in ruil voor een renovatiepremie.
Zo maken we privéhuurwoningen toegankelijk voor bescheiden inkomens,
maken we ze energiezuiniger
én verzekeren we de kwaliteit van deze woningen door ze gratis aan een conformiteitsonderzoek te onderwerpen.
resolutie 27 - We voeren een verzekering gewaarborgd huren in die huurders in staat moet stellen hun huur te blijven betalen als ze ongewild hun inkomen verliezen.
resolutie 28 - We voeren opnieuw het verplicht conformiteitsattest voor SVK-woningen in en zorgen voor een gefaseerde invoering van een verplicht conformiteitsattest voor alle andere private huurwoningen.
resolutie 29 - We zorgen voor een kordate en consequente straf voor huisjesmelkers die moedwillig misbruik maken van huurders in een zwakkere positie.
resolutie 30 - We voeren praktijktesten in tegen discriminatie op de private huurmarkt.
De structurele praktijktesten in Gent bewijzen dat discriminatie op de huurmarkt daalt wanneer verhuurders weten dat ze worden gecontroleerd.
Om het gedrag van discriminerende verhuurders te veranderen, gaan we na de bezwarende praktijktest met hen in dialoog.
Hardleerse verhuurders pakken we aan.
resolutie 31 - We zorgen voor een preventieve woonbegeleiding om een mogelijke huurachterstand/uithuiszetting af te wenden.
resolutie 32 - We zetten maximaal in op de promotie van een lokaal meldpunt bij betalingsproblemen, waarna onmiddellijk begeleiding kan worden opgestart.
resolutie 33 - Lokale besturen ondersteunen we bij de bemiddeling en overname van huurachterstand.
Samen met de huurder regelt het lokale bestuur dan het vervolg: blijven of herhuisvesten, kwijtschelding of aflossing van schulden, begeleiding, enzovoort.
Dit is in het voordeel van de verhuurder die zijn huur ontvangt en de huurder die wordt begeleid zonder de aanhoudende dreiging van uithuiszetting.
1.2.3.Sociale huurders meer zekerheid bieden
De wachtlijsten voor sociale woningen zijn sinds de bankencrisis van 2008 verdubbeld.
De doelgroep voor sociale huur is enorm toegenomen en het aanbod kan niet volgen.
Het gevolg is dat het onderste segment van de private markt oververhit raakt.
De sterkste stijging van de huurprijzen op die privémarkt stellen we vast bij de kleinere wooneenheden en de huurders van de laagste inkomensgroep.
Desondanks besliste de regering om wonen nóg duurder te maken door de btw op de elektriciteit te verhogen van 6 naar 21% en de huurwaarborg uit te breiden van 2 naar 3 maanden huur.
Kwaliteitsvol wonen op de privé-huurmarkt is voor de doelgroep sociale huur onbetaalbaar geworden.
De overheid komt tussen via subsidies, maar dit is niet duurzaam.
Op lange termijn is er maar één oplossing om huurders een betaalbare, energiezuinige en kwaliteitsvolle woning aan te bieden met een levenslange woonzekerheid, met name het uitbreiden van het sociaal huuraanbod.
RESOLUTIES
resolutie 34 - We werken de wachtlijst voor sociale woningen weg door minstens 100.000 nieuwe sociale woningen te bouwen.
resolutie 35 - Huisvestingsmaatschappijen die veel huurders met een laag inkomen huisvesten, hebben het moeilijker om met de beperkte huurinkomsten te voorzien in onderhoud, vervangingsbouw, uitbreiding van het aanbod en renovatie.
Voor deze maatschappijen voorzien wij in een structureel uitgebreidere financiering.
resolutie 36 - We verplichten private ontwikkelaars om een aandeel sociale woningen op te nemen in elk nieuw woonproject van een bepaalde omvang.
In de uitwerking houden we rekening met Europese staatssteun regels.
Hierdoor zorgen we, naast een uitbreiding, ook voor een goede spreiding van het sociale woonaanbod.
resolutie 37 - Om de spreiding van het sociale woonaanbod centraal en doordacht aan te sturen, stellen we een nieuw en ambitieuzer Bindend Sociaal Objectief (BSO) op.
Dit objectief gaat gepaard met duidelijke doelstellingen ter bevordering van de geografische verspreiding van het sociaal woonaanbod.
Elke gemeente moet, via zijn sociale huisvestingsmaatschappijen, een deel sociale woningen voorzien.
Hierbij zorgen we ervoor dat iedere gemeente inzet op woningtypes die passen bij de vraag van de doelgroep, zodat we geen ruimte onderbenutten door bijvoorbeeld voornamelijk gezinswoningen te bouwen terwijl er meer vraag is naar studio's.
In het kader van de verdichting is het belangrijk om slim om te gaan met de beperkte ruimte en te zorgen voor voldoende diversiteit in het aanbod.
We verlagen de gemeentesubsidies voor gemeenten die onvoldoende inspanningen leveren om deze doelstellingen te behalen.
resolutie 38 - Lokale besturen hebben bevoegdheden gekregen in de strijd tegen leegstand en verkrotting, om ongeschikte of onbewoonbare woningen te renoveren, te verbeteren en in te zetten in het sociale woonbeleid, onder meer door het sociale beheersrecht.
We zullen er voor zorgen dat de uitvoeringsbesluiten van het decreet eindelijk worden gestemd en dat er daadwerkelijk op grote schaal van deze instrumenten gebruikgemaakt wordt.
De uitvoering zal streng worden opgevolgd.
Daarenboven moeten gemeenten opnieuw verplicht worden om leegstand actief op te sporen en te registreren.
resolutie 39 - We ontwikkelen een 'Immoweb voor sociale huurders'.
Momenteel wordt de huurpremie ingetrokken bij weigering van de eerste voorgestelde sociale woning.
Bij weigering van een tweede woning, wordt de kandidaat-huurder van de wachtlijst verwijderd.
Die keuzevrijheid moet omhoog, iedere kandidaat-huurder moet de kans krijgen om die sociale woning te kiezen die het best past bij zijn of haar woonnoden.
resolutie 40 - Het is onaanvaardbaar dat sociale huurders in slechte woningen leven.
Het historisch oude patrimonium heeft nood aan een sneller en ambitieuzer renovatieplan.
Jaarlijks moeten er 10.000 sociale woningen gerenoveerd of - waar nodig - vervangen worden door nieuwe.
Dit kan als we in de hele sector raamcontracten afsluiten voor herhaalbare renovatiewerken, zoals dak- of gevelisolatie.
resolutie 41 - Bij de renovatie van sociale woningen moeten we ambitieuzer zijn dan de huidige normering.
Sociale huisvesting moet de koploper worden qua energiezuinigheid en duurzaamheid.
Dat komt niet alleen het klimaat ten goede, maar ook de portemonnee van de sociale huurder.
resolutie 42 - Sociale huisvesting moet een voorloper zijn op het vlak van duurzame energie.
We zetten dan ook in op collectieve en duurzame energiewinning in de sociale woningbouw via aansluiting op warmtenetten, collectieve zonneparken, geothermie en energieopslag.
Daartoe nemen we alle bestaande belemmeringen weg om sociale huisvestingsmaatschappijen zelf energie te laten leveren aan hun huurders en om eventuele overschotten te laten injecteren in het elektriciteitsnet.
resolutie 43 - Een probleem bij de renovatie van sociale woningen is de verhuizing van zittende huurders.
Daarom hebben we nood aan voldoende woningen voor huurders die vanwege renovatie tijdelijk moeten verhuizen.
We trachten de huurders zoveel als mogelijk te herhuisvesten in de eigen wijk.
Indien nodig moet de overheid op korte termijn tijdelijke woningen kunnen voorzien.
resolutie 44 - Levenslange woonzekerheid voor sociale huurders.
Sociale woningen hebben tot doel hun inwoners de kans te geven uit de armoede te geraken.
Als hen dat lukt, gaan we hen niet straffen en hun huis afnemen.
Als sociale huurder betaalt u huur op basis van uw inkomen.
Als het inkomen stijgt, stijgt ook de huurprijs.
Deze kan stijgen tot de prijs van een vergelijkbare woning op de private huurmarkt.
De mix van sociale huurders uit verschillende inkomenscategorieën zorgt voor positieve motivatie.
Sociale huurders uit hun vertrouwde omgeving verwijderen omdat hun inkomen stijgt, is geen motivatie om hard te blijven werken, integendeel.
Daarom schaffen we de sociale huurcontracten van korte termijn af.
resolutie 45 - Afschaffen van de verstrengde eigendomsvoorwaarde.
Deze pestmaatregel ten aanzien van de sociale huurder maakt dat wie zelfs maar een fractie van een grond of eigendom bezit of in erfpacht heeft, deze op korte termijn moet afstaan.
Doet de sociale huurder dit niet, dan verliest hij zijn recht op een sociale woning.
Als u bijvoorbeeld na erfenis l/5de van een huis bezit, moet u de andere erfgenamen spoedig overtuigen samen te verkopen of uw deel over te kopen.
Vindt u geen akkoord, dan moet u uw sociale woning verlaten.
Dit zorgt voor schrijnende situaties waarbij huurders met een minimaal aandeel eigendom hun broodnodige sociale woning dreigen te verliezen.
resolutie 46 - Installeren van een monitoringsysteem zodat we de kwaliteit van alle sociale woningen, zoals in kaart gebracht door de conditiemeting van de VMSW, kunnen blijven opvolgen.
resolutie 47 - Meer aandacht voor bewonersparticipatie.
Het betrekken van bewoners bij hun sociale huisvestingsmaatschappij (SHM) verhoogt de kwaliteit van de sociale huisvesting en de tevredenheid onder de huurders.
1.2.4.Een kader voor alternatieve woonideeën
De hoge kosten voor de aankoop van een woning, schrikt veel jongeren af.
Ze willen graag flexibel blijven en hebben het gevoel dat een eigen woning een financieel blok aan hun been is.
Anderen dromen van collectief wonen, maar worden afgeremd door een gebrek aan begeleiding en ondersteuning.
Wij willen iedereen de kansen en ondersteuning bieden om zijn of haar alternatieve woonideeën te realiseren.
Deze alternatieve projecten maken het immers mogelijk om een grote woonzekerheid te hebben en toch veel flexibiliteit te behouden.
RESOLUTIES
resolutie 48 - We werken regelgevende obstakels en ongelijkheden tussen wooncoöperaties en natuurlijke personen weg om de realisatie van coöperatieve woonprojecten te faciliteren.
resolutie 49 - We zorgen voor een duidelijk regelgevend kader voor het hamsterhuren.
Hamsterhuren is een soort woon-leasing.
Je betaalt maandelijkse huur zoals bij een huurwoning met dit verschil dat je met dit huurgeld geleidelijkje woning afbetaalt.
Zo leer je de eerste jaren het huis en de buurt goed kennen, zonder onmiddellijk te moeten kopen.
Je houdt je opties open op korte termijn, maar op lange termijn bouw je woonzekerheid op.
resolutie 50 - Ondersteuning aan Community Land Trusts via renteloze of lagerenteleningen.
Een CLT is een publieke organisatie die gronden koopt en in erfpacht geeft aan kopers die onvoldoende middelen hebben om op de privé-koopmarkt een woning te vinden.
We ondersteunen ook het oprichten en uitbouwen van CLT's op organisatorisch vlak door goede praktijken op een structurele manier uit te wisselen en door specialisten binnen de overheidsdiensten opstartende CLT's te laten begeleiden.
resolutie 51 - In het kader van de verdichting van woonkernen faciliteren we gemeenschappelijke woonprojecten, zoals kangoeroewonen, zorgwonen, hospitawonen, intergenerationeel wonen, cohousing, samenhuizen, tweegezinswoningen en stapelwoningen.
Hierdoor intensiveren we de bezetting van het huidige woonbestand.
resolutie 52 - We onderzoeken de mogelijkheden voor innovatieve woonvormen zoals 'Tiny Houses' waarmee we klimaatneutraal en ruimtebeperkt wonen, zonder comfortverlies, stimuleren met veel aandacht voor gedeelde ruimte.
resolutie 53 - We zorgen ervoor dat de keuze voor een vorm van solidair wonen niet afgestraft wordt door de sociale zekerheid of sociale bescherming doordat alleenstaanden plots samenwonenden worden.
1.3.ELKE FACTUUR EERLIJK EN VOOR IEDEREEN BETAALBAAR
Uit de Eurobarometer van de Europese Commissie (december 2018) blijkt dat 4 op de 5 Belgen vindt dat de inkomensverschillen in ons land te groot zijn.
Wat ons nog meer verontrust, is dat 1 Belg op 2 vindt dat zijn koopkracht de afgelopen jaren gedaald is.
Vooral oudere mensen, laaggeschoolden, alleenstaanden, maar ook tweeverdieners ondervinden steeds meer moeite om hun facturen te betalen op het einde van de maand én iets over te houden, terwijl het leven en de prijzen in de winkel alsmaar duurder worden.
1.3.1.Lagere facturen voor elektriciteit en water
Elektriciteit en water zijn basisbehoeften.
Het zijn noodzakelijke voorwaarden voor een menswaardig bestaan.
Het is dan ook de taak van de overheid om de toegang tot deze voorzieningen te garanderen voor iedere burger door de prijs ervan zoveel mogelijk te drukken en zo de factuur voor iedereen betaalbaar te maken.
RESOLUTIES
ELEKTRICITEIT
resolutie 54 - We verlagen de btw op elektriciteit opnieuw van 21% naar 6%.
resolutie 55 - We geven elk gezin een basispakket elektriciteit in de vorm van een 'duurzame gratis KWh'.
resolutie 56 - We breiden de sociale tarieven voor elektriciteit, aardgas en warmte uit naar iedereen met een inkomen dat recht geeft op de verhoogde tegemoetkoming in de ziekteverzekering, in schuldbemiddeling of budgetbegeleiding zit.
resolutie 57 - Vandaag worden de nettarieven onrechtvaardig verdeeld.
De kleinste gebruikers, gezinnen en KMO's, betalen zo'n 80% van de netwerkkosten en zo'n 85 a 90% van de in de nettarieven doorgerekende openbaredienstverplichtingen (die dienen o.a.  voor de zogenaamde groenestroomcertificaten).
Grotere gebruikers dragen dus nauwelijks bij aan de 'energiesprong'.
We zorgen voor een eerlijkere verdeling van de netkosten tussen de verschillende klantengroepen.
WATER
resolutie 58 - Iedereen die onder de armoedegrens leeft, recht heeft op een verhoogde tegemoetkoming en in schuldbemiddeling of budgetbegeleiding zit, moet genieten van een sociale correctie voor de waterfactuur.
resolutie 59 - Elke Vlaming moet, ongeacht zijn woonplaats, een basispakket water aan dezelfde prijs krijgen.
resolutie 60 - In geval van co-ouderschap wordt de korting op het vastrecht verhoudingsgewijs toegekend aan beide ouders.
1.3.2 Lagere schoolfacturen
Het is belangrijk dat jongeren en studenten kiezen voor de studierichting waarin ze hun talenten kwijt kunnen, sp.a aanvaardt niet dat de kosten voor een studierichting de studiekeuze bepalen.
Een schoolfactuur mag nooit een financiële of mentale last vormen voor de ouders.
Hetzelfde geldt voor de kinderopvang.
RESOLUTIES
resolutie 61 - De schoolfactuur is doorgaans de eerste factuur in een gezin die wordt betaald.
Als zelfs die factuur blijft liggen, dan is er een onderliggend probleem.
In 95% van de gevallen is dat armoede.
Daarom is het van belang dat elke school zich bewust is van de kosten die worden aangerekend.
Meer nog, een school moet actief werken aan een kostenbeheersend model zodat geen onnodige kosten worden aangerekend.
resolutie 62 - Dit kostenbeheersend model moet aangevuld en ondersteund worden door de introductie van een maximumfactuur in het secundair onderwijs.
Een gelijke factuur moet worden vastgelegd voor elke leerling, onafhankelijk van diens studierichting.
Om dit mogelijk te maken moeten de werkingsmiddelen van de secundaire scholen op basis van de studiekostenmonitor worden verdeeld over de verschillende scholen.
Vandaag houdt men bij de berekening van de werkingsmiddelen immers geen rekening met de kostprijs van een studierichting.
Zo belandt de factuur bij de ouders.
Daar maken we komaf mee.
Vanaf schooljaar 2020-2021 moet de maximumfactuur in het secundair onderwijs een feit zijn.
resolutie 63 - Net zoals dit het geval is voor de maximumfactuur in het basisonderwijs moet er een verplichte spreiding zijn van de schoolfactuur in het secundair onderwijs.
Alle scholen moeten minsten 3 aparte facturatiemomenten per schooljaar voorzien.
resolutie 64: We reguleren de schoolboekenprijs
en voeren een verbod in voor alle scholen om samen te werken met incassobureaus om hun onbetaalde facturen te innen.
resolutie 65 - Een verplicht transparante communicatie over de schoolfactuur: elke school moet ten laatste een maand voor de aanvang van het schooljaar alle ouders een concreet en apart overzicht bezorgen van de schoolfactuur naast de verplichte opname hiervan in het schoolreglement.
Daarnaast moet op het moment van de inschrijving een transparant overzicht gegeven van de kosten die niet binnen de maximumfactuur vallen.
resolutie 66 - De 'boterhammentaks' moet worden afgeschaft.
Vandaag betalen ouders een bedrag om kinderen hun eigen lunch te laten eten op school.
Deze taks moet verboden worden.
Vlaanderen en de lokale overheden voorzien voldoende middelen voor het middagtoezicht.
resolutie 67 - In het basisonderwijs moet gratis kwalitatieve opvang - niet door leerkrachten - voorzien worden 1 uur vóór de start van de schooltijd, over de middag en 1 uur na het einde van de schooltijd.
resolutie 68 - sp.a voert een recht op kosteloze kinderopvang in voor elk kind.
Gedurende het eerste levensjaar heeft elk kind vanaf zes maanden recht op één dag kosteloze kinderopvang per week.
Vanaf het tweede levensjaar worden dat 2 dagen kosteloze kinderopvang per week.
We verlagen bovendien de algemene kostprijs door alle kinderopvangplaatsen inkomensgerelateerd te maken.
We verlagen opnieuw de minimumtarieven voor kansen- en voorrangsgroepen en schrappen de bestaande respijtdagenregeling in geval van ziektedagen, gezinsverlof of uit noodzaak bij atypische werkuren.
1.3.3.Lagere ziekenhuis-, dokters- en rusthuisfacturen
Ook in de gezondheidszorg worden de facturen nog te vaak doorgeschoven naar de patiënt.
We betalen te veel uit eigen zak.
Door de besparingen staat de toegankelijkheid steeds meer onder druk.
Mensen grijpen naar een privé-verzekering, maar deze zijn duur en verhogen de ongelijkheid.
We willen af van een gezondheidszorg met supplementen en privatisering van risico's.
Solidariteit blijft de beste garantie op een zo goed mogelijke gezondheid voor iedereen, aan de beste prijs.
De publieke gezondheidszorg moet terug zuurstof krijgen.
We moeten extra middelen investeren in zorg die vandaag te duur is.
RESOLUTIES
resolutie 69 - We zorgen voor een betere terugbetaling van brillen en lenzen, hoorapparaten, tandzorg en het terugbetalen van psychotherapie en een volledige terugbetaling van anticonceptie voor kwetsbare groepen.
resolutie 70 - Supplementen moeten helemaal verdwijnen uit onze gezondheidszorg.
Zowel in het ziekenhuis als ambulant.
We kiezen voor een rechtvaardige loon van zorgverstrekkers waarbij supplementen systematisch afgebouwd worden.
resolutie 71 - Ereloonsupplementen in het kader van hospitalisatie worden afgeschaft bij het hervormen van de financiering van de ziekenhuizen en het vergoedingssysteem van de artsen.
resolutie 72 - We blijven aandacht hebben voor de meest kwetsbare zorggebruikers.
We blijven instrumenten zoals de verhoogde tegemoetkoming en de maximumfactuur versterken.
We verlagen het remgeldplafond voor de allerlaagste inkomens.
resolutie 73 - Het raadplegen van de vaste huisarts en de jaarlijkse controle en preventieve tandzorg maken we gratis.
resolutie 74 - Via de vaste huisarts krijgt de patiënt sneller toegang tot de specialist en aan een verminderd remgeld.
resolutie 75 - We houden zorg betaalbaar door het invoeren van een maximumfactuur in de ouderenzorg waarbij de kosten nooit hoger mogen zijn dan het inkomen.
Een vermogenstoets zal bepalen wie hiervoor in aanmerking komt.
resolutie 76 - We schaffen de voorschotten bij ziekenhuisopname af.
1.3.4.Geen kleine lettertjes in facturen die mensen op kosten jagen
Consumenten worden bij de aankoop van producten verplicht akkoord te gaan met een reeks algemene voorwaarden die vaak niet in het voordeel van de consument zijn.
sp.a wil de vrijheid die vandaag bestaat in de opstelling van die algemene voorwaarden aan banden leggen.
RESOLUTIES
resolutie 77 - Plafonnering van de intresten en schadevergoeding die mogen gevraagd worden bij wanbetaling.
Een onderneming of andere instantie mag bij laattijdige betaling van een factuur verwijlintresten en/of een schadevergoeding vragen voor de opgelopen kosten of schade.
Deze bedragen worden vandaag met de natte vinger bepaald en staan vaak helemaal niet in verhouding tot de werkelijk geleden schade of kosten.
Wij zorgen ervoor dat in de wet maximumbedragen worden vastgelegd die ondernemingen moeten naleven.
resolutie 78 - Een eerste herinnering aan een factuur is gratis.
De totaalkosten van de herinneringen mogen nooit meer zijn dan 7,5 euro.
resolutie 79 - Wanneer in consumentenzaken een gerechtelijke procedure moet worden ingesteld is altijd de rechtbank van de woonplaats van de consument bevoegd.
resolutie 80 - Er wordt een wettelijke betalingstermijn van 30 dagen voor de consument ingevoerd.
Hierdoor heeft iedere consument de mogelijkheid om te wachten op zijn volgende maandelijks inkomen om een factuur te betalen.
1.3.5.Strijd tegen de schuldindustrie
Dat wie arm is, de allergrootste moeite heeft om een factuur of een schuld te betalen, wisten we al.
Wat nieuw is, is dat nu de factuur zelf arm maakt.
Dat één onbetaalde factuur van 50 euro op korte tijd een schuld of een eindfactuur oplevert van uiteindelijk duizenden euro's, is onaanvaardbaar.
Een factuur of schuld moet altijd betaald worden, maar de inning en de afhandeling ervan moet menselijk zijn.
Vandaag is dat allerminst het geval.
Een carrousel van deurwaarders, incassobureaus en advocaten - een 'schuldindustrie' - maakt de situatie soms uitzichtloos.
We stellen paal en perk aan de vicieuze cirkel van spookkosten waar enkel deurwaarders, incassobureaus en advocaten aan verdienen, maar niemand precies weet wat en waarom ze telkens weer nieuwe sommen aanrekenen.
We pakken de schuldindustrie keihard aan.
RESOLUTIES
resolutie 81 - Halvering van de kosten van de deurwaarder bij afbetalingsplannen.
Wanneer er een deurwaarder aan te pas komt, neemt die contact op met de schuldenaar en stelt een afbetalingsplan voor.
Vandaag mag die deurwaarder eenmalig inningskosten aanrekenen.
Dit is 1% van het totale bedrag van de opgelopen schuld met een minimum van 11,94 euro en een maximum van 116,20 euro.
Telkens als hij een gedeeltelijke afbetaling ontvangt, int de deurwaarder daar automatisch een extra bedrag bovenop (= inningsrecht).
Deurwaarders werken vandaag met geautomatiseerde procedures, sp.a stelt voor om die 1% inningskosten te halveren tot 0,5% en ook het inningsrecht (afhankelijk van de grootte van de periodieke afbetaling) te halveren.
Overschrijdt de periodieke afbetaling de 50 euro niet, dan schrappen we dat inningsrecht.
resolutie 82 - Onafhankelijke controle op advocaten en gerechtsdeurwaarders die aan minnelijke schuldinvordering doen.
Advocaten en gerechtsdeurwaarders controleren vandaag zichzelf.
Die controle blijkt niet adequaat te zijn, veel mensen krijgen geen gehoor wanneer zij klachten hebben.
Wanneer advocaten en gerechtsdeurwaarders schulden minnelijk invorderen, oefenen zij gewoon een commerciële activiteit uit.
Wij vinden dat zij, net zoals de incassobureaus, moeten onderworpen worden aan een veel betere controle door de FOD Economie.
resolutie 83 - Vermijden van openbare verkoop wanneer schuldeiser daar geen baat bij heeft.
Het is al te gek om tot een openbare verkoop over te gaan als men op voorhand weet dat de opbrengst van de verkoop lager is dan de kosten van de procedure, sp.a stelt voor om in zo'n situatie de kosten van de beslaglegging ten laste te leggen van diegene die de beslaglegging gevraagd heeft.
resolutie 84 - Actualisering van de lijst met niet-beslagbare goederen.
In het Gerechtelijk Wetboek is een lijst opgenomen met goederen die nooit in beslag kunnen worden genomen om zo het menswaardig bestaan van een schuldenaar te vrijwaren (op vandaag kunnen uw koe en 12 geiten niet in beslag genomen worden, maar uw televisie, computer en de benodigdheden voor een internetverbinding wel), sp.a wil die lijst aanpassen aan de noden en basisbehoeften van deze tijd.
resolutie 85 - Transparantie en vereenvoudiging van de deurwaarderskosten.
Deurwaarders moeten melding maken van hun vergoedingen op het origineel en de afschriften van hun akten.
Vandaag leest dit echter als een opsomming van afkortingen zoals o.a. VR, RINL, DOS... met vervolgens telkens de bijhorende bedragen.
Op die manier wordt de schuldenaar in het ongewisse gelaten, sp.a stelt voor om de kostenstaat te vereenvoudigen: duidelijker en begrijpelijk voor de schuldenaar.
resolutie 86 - Het eenmalig beslag wordt wettelijk verplicht.
Stel: je hebt 5.000 euro schuld bij drie schuldeisers.
De eerste deurwaarder die beslag komt leggen, voert best de hele procedure uit, zodat die 5.250 euro kost.
Maar deurwaarders van de andere schuldeisers hoeven zich daar niet bij neer te leggen en kunnen hun eigen beslagprocedure toch doorzetten, elk mét hun factuur.
Dat is zinloos, want dat beslag slaat op dezelfde inboedel.
Het jaagt alleen de factuur van de schuldenaar de hoogte in.
Deze vorm van meervoudig beslag wordt wettelijk verboden.
Door deze ethische aanpak moet het aantal beslagen, zeker het aantal loonbeslagen, drastisch verminderen.
resolutie 87 - Verjaringstermijn voor facturen van nutsbedrijven van 5 naar 2 jaar: Niet alleen zorg, maar ook elektriciteit, gas, water en telecommunicatie zijn basisbehoeften.
Vandaag kan men de wanbetaler tot vijf jaar na de vervaldatum van de factuur voor de rechter dagen.
Wij zorgen ervoor dat die termijn tot 2 jaar herleid wordt.
Zo kan de betalingsachterstand sneller worden aangepakt.
In de gezondheidszorg geldt die termijn van 2 jaar trouwens al.
resolutie 88 - De praktijk wijst uit dat via een procedure bij minnelijke schikking in ongeveer 1 op 3 zaken betaling gebeurt, een regeling of akkoord wordt getroffen.
Spijtig genoeg wendt de schuldeiser zich vaak onmiddellijk tot één van de actoren van de schuldindustrie.
Bij invordering van:achterstallige huurgelden, geldschulden voor de levering van nutsvoorzieningen;  geldschulden voor ziekenhuiskosten;  geldschulden voor schoolkosten.
Wij zorgen ervoor dat de schuldeiser verplicht wordt om eerst stappen te zetten om tot een minnelijke oplossing met de schuldenaar te komen.
Dit door een aanmelding bij een erkende dienst voor schuldhulpverlening (OCMW's & CAW's) of minnelijke schikking (verzoening bij de vrederechter).
Dit is gratis en brengt dus geen bijkomende kosten met zich mee.
resolutie 89: Bij elke aanmaning die mensen ontvangen dient er ook een verplichte verwijzing in deze brief te zijn naar de schuldhulpverlening.
Dit gebeurt door te verwijzen naar de website http://www.eerstehulpbijschulden.be/ of hen aan te zetten contact op te nemen met het CAW of OCMW van hun gemeente.
Hierdoor wordt de stap naar de hulpverlening verkleind en kan de nodige ondersteuning geboden worden voor zij die daar nood aan hebben.
resolutie 90 - Afschaffing van verplichte tussenkomst advocaat wanneer schuld onbetwist is.
Wanneer een handelaar een onbetwiste handelsschuld (betreft enkel schulden tussen handelaars, niet schulden van consumenten aan handelaars) wil invorderen moet hij op vandaag hiervoor een advocaat inschakelen.
Die advocaat is in praktijk enkel een doorgeefluik aan de gerechtsdeurwaarder, sp.a vindt dat de handelaar zelf moet kunnen kiezen of hij zich hiervoor beroept op een advocaat dan wel hij zich rechtstreeks richt tot de gerechtsdeurwaarder.
1.3.6.De overheid als ethische schuldeiser
Een van de meest meedogenloze schuldeisers in onze samenleving is de overheid, zowel op lokaal, gemeenschaps- als federaal niveau.
Het wordt dringend tijd dat ook de overheid aan ethische schuldinvordering doet.
RESOLUTIES
resolutie 91 - Met sp.a gaan we voluit voor schuldvrije gemeenten.
Op basis van een reeks algemene richtlijnen, werken wij in elke gemeente een plan uit met concrete voorstellen.
Deze focussen enerzijds op het onder controle houden van de professionele invordering van schulden en anderzijds op het proactief opsporen van mensen met een structureel schuldprobleem,
alsook het preventief werken door gerichte sensibilisering en het reduceren van onnodige kosten.
resolutie 92 - Een gecentraliseerde en ethische schuldinvordering door de federale overheid.
In 2010 werd voor de inning van alle fiscale en niet-fiscale schuldvorderingen in beheer bij de Vlaamse belastingdienst (VLABEL) een samenwerkingsovereenkomst afgesloten tussen VLABEL en de Nationale Kamer voor Gerechtsdeurwaarders (NKGB).
De beheersovereenkomst voorzag in de oprichting van de coöperatieve Diensten Aan de Maatschappij (DIAM).
Deze coöperatie garandeert dat verschillende invorderingen ten aanzien van eenzelfde persoon steeds worden waargenomen door dezelfde gerechtsdeurwaarder (die dan een volledig overzicht heeft van de financiële situatie van die persoon).
DIAM controleert bovendien steeds of de inning volgens ethische principes verloopt en of de aangerekende tarieven correct zijn.
De Vlaamse regering heeft met andere woorden gekozen voor een gecentraliseerde aanpak bij de aanstelling van gerechtsdeurwaarders en dit werpt zijn vruchten af.
We willen deze gecentraliseerde en ethische aanpak ook invoeren op federaal niveau voor alle vorderingen van de FOD Financiën.
1.3.7.Banken en verzekeringen
Floeveel kosten financiële instellingen aanrekenen op bepaalde financiële producten is erg onduidelijk.
Flet wordt de consument zeer moeilijk gemaakt om uit te maken welk product het best bij hem/haar past.
Transparantie is de sleutel, te beginnen met een duidelijk overzicht van de prijzen per instelling voor de belangrijkste bank- en verzekeringsproducten.
Om de almacht van de bank- en verzekeringsinstellingen te breken wordt overstappen voor de consument eenvoudiger.
Wanneer een bank- of verzekeringsinstelling in de fout gaat, moet dat voor de consument makkelijker worden rechtgezet.
Wanneer mensen hun spaargeld verloren hebben door zogezegde 'risicoloze beleggingen' of 'beleggingen met een beperkt risico', moeten zij aanspraak kunnen maken op een vergoeding uit een fonds voor bedrogen beleggers.
RESOLUTIES
resolutie 93 - We geven een duidelijk competitiemandaat aan de financiële toezichthouder dat moet garanderen dat er voldoende competitie is qua financiële producten zodat consumenten gunstige tarieven en voorwaarden kunnen bekomen.
De Europese Bankenunie moet afgewerkt worden met een Europese spaargarantie.
Europese banken moeten volledige transparantie over financiële producten en de kosten die ze ervoor aanrekenen.
resolutie 94 - We zorgen ervoor dat consumenten financiële producten eenvoudiger kunnen vergelijken.
We mandateren de financiële toezichthouder (FSMA) om via haar website Wikifin.
be tariefsimulatoren en vergelijkingsmodules te voorzien voor de belangrijkste bank¬en verzekeringsproducten.
resolutie 95: Nieuwe resolutie: De test 'Kennis en Ervaring' die de banken volgens de beleggersrichtlijn MIFID II verplicht moeten laten afleggen door potentiële klanten die willen beleggen vinden wij een goed uitgangspunt.
We willen de potentiële particuliere belegger wel meer bescherming bieden door aan die test explicieter toe te voegen wat de risico's en opportuniteiten zijn van verschillende activaklassen.
De test blijft bindend, wat betekent dat de klant niet mag beleggen indien blijkt dat hij/zij over onvoldoende kennis beschikt.
resolutie 96 - De financiële toezichthouder (of ombudsdienst) moet op zijn website een transparant overzicht geven van de klachten per financiële instelling en melden welk gevolg eraan gegeven werd.
resolutie 97 - Financiële toezichthouders eisen van financiële instellingen dat ze alle gedupeerden vergoeden wanneer de toezichthouder fouten vaststelt.
Momenteel legt de toezichthouder een boete op aan de instelling, maar dat helpt de gedupeerden niet.
De financiële toezichthouder moet de mogelijkheid krijgen om rechtzettingen en schadevergoedingen op te leggen.
Ook het advies van de ombudsman maken we bindend.
resolutie 98 - Voor de belangrijkste verzekeringen zorgen we dat er wettelijk minimale contractvoorwaarden zijn, zoals bij de verplichte autoverzekering.
Op die manier kan de consument erop vertrouwen dat alle verzekeringsproducten voldoende bescherming bieden.
De standaarddekking zal er ook voor zorgen dat consumenten de prijzen eenvoudig kunnen vergelijken.
resolutie 99 - Flet 'recht om vergeten te worden' bij verzekeringen.
Mensen die een zware aandoening gehad hebben, zoals bijvoorbeeld ex-kankerpatiënten, en mensen die aan een chronische ziekte lijden die onder controle is, betalen op vandaag bijzonder hoge premies voor verzekeringen.
Dit is zeer oneerlijk.
Mensen die ziek zijn geweest of een chronische ziekte hebben, moeten hun leven kunnen verder zetten.
Zij hebben het recht om na vijfjaar vergeten te worden en tegen het reguliere tarief een verzekering af te sluiten.
resolutie 100 - Consumenten die ernstige financiële schade hebben geleden als gevolg van fraude en/of misleiding kunnen aanspraak maken op een vergoeding.
Daartoe wordt een fonds opgericht dat wordt gespijsd met de opbrengst van (fiscale) boetes die aan de financiële sector werden opgelegd.
Flet Fonds wordt opgericht bij de FSMA.
resolutie 101 - Flet toekennen van kredietkaarten moet veel strenger gereglementeerd worden en samengaan met het gedeeltelijk dragen van het risico door de aanbieder van de kredietkaart wanneer blijkt dat de kaarten gegeven zijn aan mensen met onvoldoende financiële draagkracht.
1.3.8.Telecom en media
Naar werk zoeken en solliciteren, opleidingen volgen, de belastingaangifte indienen, op de hoogte blijven van het nieuws of evenementen, afspreken met vrienden, winkelen...
In onze digitale samenleving speelt een groot deel van ons leven zich steeds meer online af en wie hier niet toe in staat is, dreigt gemarginaliseerd te raken.
Internet moet dan ook - net als elektriciteit en water - beschouwd worden als een basisbehoefte en de overheid dient ervoor te zorgen dat internettoegang voor iedereen mogelijk en haalbaar is.
Enerzijds door de voorwaarden voor het sociaal tarief te actualiseren en de toekenning ervan te automatiseren.
Anderzijds door de consument te informeren over de beste tarieven via een 'durf vergelijken'- campagne.
Ook de overstap van operator wordt vereenvoudigd door de invoering van een apparatuurneutrale technologie.
We waken erover dat de openbare omroep zijn aanbod gratis ter beschikking blijft stellen en er geen betaalmuur komt op zijn (nieuws)websites.
Radio en televisie moeten ook voor zij die geen digitaal tv-abonnement nemen of luisteren via DAB+ in de toekomst toegankelijk blijven.
Europa hinkt achterop ten opzichte van andere globale spelers (China, de Verenigde Staten, Rusland, ...) in een aantal belangrijke digitale sectoren en technologieën zoals cyberverdediging, robotisering en artificiële intelligentie.
Bijkomende investeringen zijn nodig om terug bij de koplopers te horen en de digitalisering te vormen volgens onze Europese normen en waarden.
RESOLUTIES
resolutie 102 - Internet moet net als elektriciteit en water beschouwd worden als een basisbehoefte en de overheid dient ervoor te zorgen dat internettoegang voor iedereen mogelijk en haalbaar is.
We werken aan de digitale kloof door van e-inclusie en mediawijsheid een prioriteit te maken zodat niemand achterblijft in deze digitale samenleving
resolutie 103 -De telecomwet voorziet dat iedere burger recht heeft op een basisinternetaansluiting.
We garanderen dat deze verplichte basisinternetaansluiting over het hele land (ook in de landelijke gebieden) een voldoende capaciteit heeft zodat er geen internet met twee snelheden komt.
Concreet moet elk gezin hogesnelheidsinternet en 4G tegen een betaalbare prijs ter beschikking hebben en investeren we bijkomend in gratis internettoegang op openbare plaatsen, openbaar vervoer, en in scholen, bibliotheken, culturele centra en overheidsgebouwen.
We stimuleren de uitrol van 5G, de volgende generatie mobiel internet.
resolutie 104 - We actualiseren de voorwaarden voor het 'sociaal tarief voor internet, vaste en mobiele telefonie' en kennen dit automatisch toe aan iedereen die er recht op heeft.
resolutie 105 - De overheid organiseert ieder jaar een 'durf vergelijken'-campagne, waarbij de tariefsimulatoren telecom (vaste telefonie, mobiele telefonie, internet, bundels, bundels met tv) worden gedemonstreerd, zodat de mensen in hun gemeente geholpen worden om de beste tarieven te vinden voor energie, telecom en verzekeringen.
Iedere gemeente voorziet een consulent die de mensen helpt bij het hanteren van de tariefsimulatoren voor energie, telecom en (nieuw) verzekeringen.
resolutie 106 - Netneutraliteit is een basisbeginsel van het internet en moet te allen tijde verdedigd worden.
We zorgen ervoor dat er geen duaal internet ontstaat met enerzijds een elitair, kostelijk en snel internet en anderzijds een vertraagd basisinternet.
resolutie 107 - Na de afschaffing van roaming tarieven pakken we ook de resterende problemen aan die nog bestaan met betrekking tot intra-EU mobiel verkeer: we werken de extra kosten weg die nog aangerekend worden om te bellen of sms'en vanuit België naar een andere EU-lidstaat.
resolutie 108 - We evolueren naar apparatuurneutrale technologie, bijvoorbeeld enkel via software, zodat de concurrentie tussen de operatoren van televisie- en internetdiensten ook leidt tot lagere prijzen.
Zo hoeven mensen niet telkens opnieuw een andere modem of tv-decoderte kopen.
resolutie 109 - Er kan pas sprake zijn van een analoge switch-off wanneer alle Vlamingen een digitaal tv-abonnement hebben.
resolutie 110 - We stimuleren de ontwikkeling van het digitale radiolandschap, onder andere DAB+, maar een FM switch-off is nog niet aan de orde.
1.3.9.Digitale bescherming van de consument
Flet online shoppen van producten of diensten moet veilig en zonder discriminatie kunnen gebeuren op alle Europese websites.
De online consumentenbescherming moet op hetzelfde niveau getild worden als de offline consumentenbescherming.
We informeren burgers zodat ze hun rechten kennen en installeren ook een duidelijk aanknooppunt waar ze kunnen aankloppen als die geschonden worden.
resolutie 111 - In gevallen van grensoverschrijdende inbreuken, waaronder inbreuken in de sector van E-commerce is een nationaal wetgevend kader en handhaving niet afdoende.
Flandelaren kunnen handhaving omzeilen door zich elders binnen de Unie te vestigen.
Wanneer je bijvoorbeeld als Belg schoenen koopt op Zalando.be en die worden niet geleverd dan moet je volgens de huidige regelgeving klacht indienen bij bevoegde instanties van het land waar de consument gevestigd is (België), maar moet de klacht behandeld worden door de bevoegde instanties van het land waar de onderneming gevestigd is (Duitsland).
Het gebeurt vaak dat lidstaten honderden klachten krijgen over een praktijk gehanteerd door een onderneming die gevestigd is in een andere lidstaat, maar dat die laatste lidstaat omdat ze zelf geen slachtoffers heeft van die praktijk, niet of minder geneigd is om maatregelen te nemen.
Een gebrek aan handhaving zorgt ervoor dat er een oneerlijk voordeel is voor handelaren die zich opzettelijk niet aan de juiste regels houden en zorgt voor een onveilige, onzekere consumentenmarkt.
Daarom wil sp.a een Europese handhavingsautoriteit oprichten die bij dergelijke problematieken effectief kan optreden en sancties kan opleggen.
1.3.10.Alleenstaanden-toets
Het aantal alleenwoners stijgt jaarlijks drastisch.
In sommige steden is meer dan 4/10 gezinnen een alleenstaande.
Ook op het platteland groeit het aantal alleenstaande gezinnen naar 3/10.
Tegen 2060 zou de helft van de gezinnen single zijn.
Het gaat hierbij zowel om jonge starters, alleenstaande ouders als bejaarden die zonder partner vallen.
Een beleid dat rekening houdt met singles is voor sommigen niet relevant omdat de meeste alleenstaanden hier niet bewust voor zouden kiezen.
Voor ons is het duidelijk, er mag eigenlijk geen verschil zitten in het beleid voor gezinnen en alleenstaanden.
Ook alleenstaanden vormen de hoekstenen van de maatschappij.
resolutie 112 - Er moet een verhoogde aandacht komen voor de impact van beleidsbeslissingen op de specifieke situatie van alleenstaanden en eenoudergezinnen.
Beslissingen die een disproportioneel negatieve impact hebben op hun situatie dienen te worden gewijzigd in hun voordeel dan wel ongedaan te worden gemaakt.
We stimuleren en ondersteunen actief gemeentes die een eenvoudig en discreet sociaal onderzoek doen naar alleenstaanden, eenoudergezinnen en mensen die de facto in armoede leven waardoor deze groepen maximaal gebruik kunnen maken van bepaalde rechten of voordelen.
resolutie 113 - Een rechterlijke beslissing tot betaling van onderhoudsgeld moet gepaard gaan met een automatische toekenning van een ontvangstmachtiging en deze wordt onmiddellijk overgemaakt aan DAVO.
1.4.ZEKERHEID OP EEN GOED LOON
Werk is veel meer dan een inkomen.
Een goeie job betekent behalve bestaanszekerheid ook sociale contacten, ontplooiing van je talent en geeft voldoening.
Wie geen job heeft, of maandelijks maar moet afwachten hoeveel werk en loon hij/zij ontvangt, leeft voortdurend in onzekerheid.
Nog te veel mensen ervaren bestaansonzekerheid.
Onze arbeidsmarkt staat voor diverse uitdagingen.
Technologische veranderingen, digitalisering en globalisering maken dat in versneld tempo de inhoud van ons werk verandert.
Door het verzwakken van de positie van vakbonden in het sociaal overleg is de uitvoering van jobs meer en meer gekoppeld aan de (flexibiliteits)behoeften van ondernemingen.
Opbrengsten van ondernemingen worden steeds ongelijker verdeeld, zowel tussen arbeid en kapitaal als tussen werkenden onderling.
Bovendien vallen meer en meer werknemers - door slechte werkomstandigheden, extreem lage lonen, hyperflexibiliteit, of grote werkdruk een tijdlang uit.
In tijden van technologische disruptie waarbij werktijden en -plaatsen vervagen, is net regulerend optreden vereist - zoals dat ook bij vorige technologiegolven is gebeurd - om via het arbeidsrecht werkbaar werkte verzekeren.
Last but not least is er een verspilling van talent door discriminatie op basis van afkomst, leeftijd, gender, handicap of seksuele geaardheid.
Voor sp.a moet werken weer lonen.
Eerlijk lonen.
Zodat wie werkt echt opnieuw zijn of haar facturen kan betalen en iets overhoudt op het einde van de maand.
Dat betekent in de eerste plaats een verhoging van het minimumloon én onderhandelingsmarge voor de sociale partners om andere lonen te laten meestijgen met de kosten van het leven.
Daarnaast investeren we in extra opleiding en de blijvende inzetbaarheid van laaggeschoolde werknemers.
Als sluitstuk garanderen we een basisbaan voor wie ondanks gepersonaliseerde herscholing en bemiddeling toch geen plaats vindt in het 'klassieke' economisch circuit.
Tot slot bestrijden we discriminatie op de arbeidsmarkt met praktijktesten.
1.4.1.Zekerheid dat iedereen zijn of haar talent kan ontplooien
Ondanks het historisch hoog aantal werkenden is de werkzaamheidsgraad en de kans op het vinden van werk voor werkzoekende laaggeschoolden, 55+ers, mensen met migratieachtergrond en mensen met een arbeidshandicap nog bijzonder laag.
Een groot deel van wie vandaag uit de boot valt, dreigt kansloos te worden zodra de economische groei weer afneemt.
Maar ook tijdens deze periode van betere conjunctuur willen we onbenut talent optimaal inzetten.
RESOLUTIES
resolutie 114 - We zetten de middelen voor het doelgroepenbeleid (= loonkostsubsidies) in voor een inclusief beleid dat resulteert in effectieve aanwervingen van werkzoekenden.
Om de duurzaamheid van die aanwervingen te versterken, koppelen we de loonkostverlagingen aan competentieversterking.
Resolutie 115 - De afschaffing van de ACTIVA -steun heeft de loonkost voor langdurig werkzoekenden en laaggeschoolde jonge werkzoekenden drastisch verhoogd en hun aanwervingskansen zwaar gehypothekeerd.
Meer en meer worden zij een harde, structurele kern binnen de werkloosheid.
Om de aanwervingskansen van laaggeschoolde jongeren, langdurig werkzoekenden en NEET-jongeren te ondersteunen, maken we naast investeringen in opleiding en begeleiding,
werk van een gerichte, substantiële verlaging van hun loonkost (vermindering van RSZ-bijdragen en directe loonsubsidie) en van de administratieve drempels.
resolutie 116 - De overheid heeft een voorbeeldfunctie als werkgever.
De overheid maakt talent en competenties evenwaardig aan diploma's.
Vacatures bij de overheid, zijn ook beschikbaar voor mensen met een lager diploma maar die wel de nodige competenties kunnen voorleggen.
resolutie 117 - We maken het mogelijk dat meer werkzoekenden toegang krijgen tot stages en werkplekleren.
Tijdens die stages verwerft men een deftig inkomen en de stage duurt niet langer dan nodig.
De werkloosheidsuitkering van werkzoekenden die in een intensief begeleidingstraject of opleiding zitten, wordt bevroren.
Binnen het werkplekleren bestaan 6 trappen van werk-leervormen volgens de afstand tot de arbeidsmarkt van de stagiair.
Tegenover ieder van die vormen moet een vergoeding staan die deze afstand weerspiegelt en die is uitgedrukt in een substantieel percentage van het interprofessioneel minimumloon (GGMMI) dat bovenop de uitkering komt.
De stimulanspremie voor beroepsopleidingen die momenteel is voorbehouden voor 'sociale categorieën met gezinslast' moet veralgemeend worden: de inzet om een opleiding te volgen moet voor iedere werkzoekende beloond worden.
resolutie 118 - Naast het 'jeugdwerkgarantieplan' komt een 'langdurig werkzoekenden garantieplan'.
Iedereen die lange tijd werkzoekend is, wordt intens gescreend om te kijken of vaardigheden en competenties nog aansluiten bij de noden van de arbeidsmarkt.
Als dat niet zo is, heeft iedere werkzoekende recht op een (korte) VDAB-opleiding om die competenties op te frissen of bij te spijkeren.
resolutie 119 - We maken bindende afspraken met de begeleidingsdiensten zodat kansengroepen - minstens evenredig volgens hun aandeel - vertegenwoordigd zijn in tewerkstellingsmaatregelen als IBO (Individuele Beroepsopleiding), Begeleid leren en Werkplekleren.
Sectorale afspraken hierover verdienen de voorkeur.
resolutie 120 - Via 'collectieve IBO's' maakt de VDAB afspraken met bedrijven om werkzoekenden uit 'kansengroepen' via voortrajecten en bijkomende coaching alle bagage te geven om een IBO binnen het bedrijf te kunnen aanvatten en de openstaande vacatures in te vullen, zoals bij een 'individuele' IBO worden deze gevolgd door een aanwervingsverplichting.
VDAB moet ook het opleidingsluik van de IBO's beter bewaken en nauwer toezien op het vroegtijdig afbreken van IBO's door de werkgever.
Misbruiken moeten gesanctioneerd worden (bijvoorbeeld geen toekomstig recht meer).
resolutie 121 - De VDAB brengt bedrijven in herstructurering en groeibedrijven met elkaar in contact om nog tijdens de opzegperiode de met ontslag bedreigde werknemers die dat wensen te herscholen richting vacatures bij die groeibedrijven.
resolutie 122 - Wie ondanks die intensieve hulp, begeleiding en eigen inspanningen geen job vindt, heeft recht op een basisbaan.
Lokale besturen worden in staat gesteld om via 'lokale werkbedrijven' een regierol op te nemen op de lokale arbeidsmarkt.
Daarbij vormen zij 'werk-pools' om werkzoekenden met een correct loon en volwaardige sociale bescherming in te zetten.
Zo'n lokaal werkbedrijf kan hen ook voor korte tijd, voor ondersteunende taken, ter beschikking stellen van ondernemingen in het lokale bedrijvencentrum.
resolutie 123 - We blijven inzetten op een verdere uitbouw van de sociale economie en de uitbouw ervan als een volwaardig deel van de arbeidsmarkt.
Daarom voorzien we 10.000 extra plaatsen in de sociale economie voor mensen met een afstand tot de arbeidsmarkt die niet zonder ondersteuning aan de slag kunnen op onze arbeidsmarkt en maken de toegang ertoe meer eenvoudig en laagdrempelig.
Op die manier bieden we een correct loon en volwaardige sociale bescherming voor mensen die het moeilijk hebben op de arbeidsmarkt.
Voor werkzoekenden die tijdelijk, of niet meer, in staat zijn om betaalde arbeid te verrichten, wordt er verder geïnvesteerd in arbeidszorg.
sp.a wil een solied sociaal statuut voor wie er geen uitzicht is op een plaats op de reguliere arbeidsmarkt en voor wie een beperkt aantal uren (begeleide) tewerkstelling het maximaal haalbare is (arbeidszorgmedewerkers).
Bovenop die federale uitkering vragen we een vergoeding voor de gepresteerde uren, inclusief de terugbetaling van bijvoorbeeld verplaatsingskosten.
resolutie 124 - Naar analogie met de woningmarkt voeren we ook praktijktesten in op de arbeidsmarkt om discriminatie door werkgevers in kaart te brengen en te bestrijden.
Ze worden ook ingezet als instrument voor de inspectiediensten om de bewijslast van inbreuken op de antidiscriminatiewetten te leveren en dus bestraffing mogelijk te maken.
resolutie 125 - Met het oog op een gedifferentieerd aanbod biedt de VDAB op maat gemaakte trajecten aan, rekening houdend met alle uitsluitingsmechanismen.
In samenwerking met 'toeleiders' uit de buurten moet de VDAB alle bevolkingsgroepen warm en sterk maken voor deelname aan de arbeidsmarkt.
Daartoe moet VDAB zich outreachend (instroom) en dedicated (uitstroom) opstellen.
VDAB gaat via huisbezoeken en/of satellietlocaties zelf op zoek naar bijkomende dienstverleningspunten.
VDAB neemt een actievere rol als bemiddelaar op, als ondersteuning in de fase van selectie en indienstneming van de kwetsbare werkzoekenden.
1.4.2. Zekerheid dat een interimcontract een voltijds contract wordt
Werken moet de zekerheid op een deftig inkomen waarborgen.
Maar steeds meer aanwervingen gebeuren via tijdelijke contracten, via interimcontracten en via deeltijdse contracten.
De extreme uiting daarvan zijn de opeenvolgende dagcontracten.
Ondernemingen maken zo een speelbal van (vooral) jonge mensen om een aantal kosten (bij ziekte, wettelijke feestdagen) te vermijden.
Die kwetsbare werknemers verliezen zo elke zekerheid.
Zeker na de verstrenging van de voorwaarden op een 'inkomensgarantie uitkering' (IGU = een uurtoeslag van de RVA bovenop het deeltijds loon) door de huidige regering, staat het aantal deeltijds werkenden met zo'n IGU totaal niet meer in verhouding tot het aantal mensen dat deeltijds werkt omdat er geen voltijds werk is.
RESOLUTIES
resolutie 126 - Een principieel verbod op dagcontracten.
Afwijking kan enkel na sociaal overleg en bij cao.
resolutie 127 - We roepen het misbruik van (opeenvolgende) dagcontracten een halt toe door de financiële ontmoediging van opeenvolgende dagcontracten.
(1) Bij meer dan 14 dagcontracten per trimester: voor de betrokken werknemer een automatische extra werkgeversbijdrage RSZ;
(2) bij meer dan 28 dagcontracten per trimester: een bijkomende vergoeding voor de uitzendkracht;
(3) we beperken het aandeel uitzendarbeid binnen de onderneming tot 5% (bij overschrijding is een gelijkaardige bijdrage verschuldigd).
resolutie 128 - Als binnen een referteperiode van 3 maanden een substantieel aantal dagen uitzendarbeid werden gepresteerd bij dezelfde werkgever, wordt de overeenkomst geacht van onbepaalde duur te zijn.
resolutie 129 - De installatie van een EU-breed verbod op 0 uren-contracten, contracten 'op afroep' en onbetaalde stages.
Dit moet verankerd worden in de 'Directive on transparent and predictable working conditions', net als de vastlegging van minimumstandaarden voor alle types werk, met inbegrip van digitale jobs.
De Belgische, gewestelijke en gemeenschapsinstellingen geven het goede voorbeeld, iedere stagiair bij een officiële overheidsdienst ontvangt een vergoeding.
resolutie 130 - We verhogen de IGU-toeslag (Inkomens Garantie Uitkering) zodat wie buiten zijn wil om aangewezen is op deeltijds werken, toch een behoorlijk inkomen heeft.
Als stimulans om te blijven werken, zorgen we ervoor dat extra uren werk ook extra inkomen opleveren.
Tegelijk moet het 'theoretisch' recht van de deeltijdse werknemers die vragen om bijkomende uren te krijgen (CAO 35 en de wet van 22 december 1989) effectief gelden via een voorrangsregeling.
De werkgever moet hen schriftelijk elke vacante dienstbetrekking die eenzelfde functieprofiel heeft en waarvoor de werknemer, zo nodig mits een opleiding, in aanmerking komt (kwalificaties, aansluitend uurrooster,...) mededelen en aanbieden.
1.4.3. Opnieuw loon naar werk
De welvaart die we allemaal samen in België creëren, wordt steeds minder rechtvaardig verdeeld tussen enerzijds zij die werken voor een bedrijf en anderzijds zij die bedrijven in handen hebben.
Er gaat een steeds groter aandeel van die koek, van onze welvaart, naar de eigenaars, de aandeelhouders.
Daardoor stijgt de ongelijkheid.
Om het evenwicht te herstellen, passen we de loonwet aan.
Die loonwet bepaalt hoeveel loonsverhogingen werknemers kunnen krijgen bovenop hun indexatie.
Dit is de fameuze 'loonnorm'.
De wet in haar huidige vorm maakt opslag de komende jaren praktisch onmogelijk.
De loonnorm dreigt met andere woorden jarenlang 'nul' te zijn.
Dat keren we om.
We geven aan sociale partners de mogelijkheid om door collectieve loonafspraken opnieuw een eerlijk deel van de geproduceerde welvaart toe te laten komen aan de werkenden.
Bovendien zorgen we ervoor dat de loonkloof tussen man en vrouw gedicht wordt.
RESOLUTIES
resolutie 131 - We passen de zogenaamde 'loonnormwet' aan.
Dat is de wet die de evolutie van onze uurloonkost sinds 1996 gelijkmatig laat evolueren met drie buurlanden.
Zo kunnen we weer afspraken maken met de sociale partners om de toenemende welvaart en productiviteit weer vertaald te zien in hogere lonen.
resolutie 132 - Van de bindende norm maken we opnieuw een indicatieve norm waarop sectoren, rekening houdend met hun productiviteitsverschillen, zich kunnen oriënteren.
We herstellen dus de vrijheid (en mogelijkheid) van onderhandelen tussen de sociale partners.
resolutie 133 - We maken van de norm weer wat hij geacht wordt te zijn: een vergelijkingspunt van de loonkosten.
Dat betekent dat loonsubsidies en RSZ-verlagingen - die sinds 1996 werden toegekend en die tot doel hebben die kosten in ons land te verlagen - méé in de oefening worden opgenomen.
Bij de vergelijking van de evolutie van de uurloonkosten sinds 1996 houden we ook rekening met de productiviteitsverschillen ten opzichte van de drie buurlanden over die periode.
resolutie 134 - Vooral het minimumloon heeft de aansluiting bij de welvaartsgroei gemist.
De laatste verhoging bovenop de indexering dateert van 2008.
We willen het bedrag van het minimumloon stelselmatig laten stijgen tot een niveau waarop ook het minimumloon een billijke verloning voor geleverd werk is.
Dit hebben we vastgelegd op 14 euro per uur, of 2.300 euro op maandbasis.
De verantwoordelijkheid voor het betalen van goed loon ligt bij de werkgever.
De overheid faciliteert de verhoging van het minimumloon door de werkgeversbijdragen op de sociale zekerheid voor lage lonen verder te verlagen mits er afspraken zijn om tegelijkertijd de bruto uurlonen (stapsgewijs) te verhogen naar 14 euro per uur.
resolutie 135 - In alle landen van Europa moeten mensen recht hebben op een waardig loon.
Dat is belangrijk om sociale dumping tegen te gaan
én om landen op sociaal vlak dichter naar elkaar toe te doen groeien.
Daarom moet er een Europees kaderakkoord komen waarbij in alle landen een minimumloon wordt ingevoerd dat tenminste 60% bedraagt van het nationale mediaanloon.
resolutie 136 - We voorzien in de publieke zorgsector gelijkaardige voordelen inzake sociale bijdragen dan degenen die door de taxshift aan de private werden toegekend.
resolutie 137 - De netto-impact van zo'n verhoging op de koopkracht van werknemers versterken we door de belastingdruk op de lage lonen verder te verlagen.
We versterken daarom de 'fiscale werkbonus' en herbekijken de bijzondere bijdrage voor sociale zekerheid.
Daardoor verlaagt de belastingdruk op de lage- en middenlonen.
resolutie 138 - De grootste oorzaak van de loonkloof is de ongelijke verdeling van het deeltijds werk tussen vrouwen en mannen.
Iedereen, vrouw of man, heeft recht op voltijds werk.
De loonkloofwet moet nauwlettender gecontroleerd en - bij inbreuken - gesanctioneerd worden door de bevoegde controle- en inspectiediensten.
Aangezien de ongelijkheid zich ook situeert bij de extra verloningsvormen moeten de inspectiediensten controleren of de (ongelijke) toekenning ervan niet in strijd is met de toepasselijke regelgeving.
resolutie 139 - We zorgen voor een uitbreiding van bestaande verlofvormen die de combinatie van arbeid en gezin faciliteren en bevorderen een meer gelijke opname hiervan door de vergoeding ervan te verbeteren (geen inkomensverlies) en door de verplichte opname door mannen van de verloven die direct verbonden zijn aan de opvoeding van kinderen.
Om te komen tot een meer gelijke opname ervan zorgen we ervoor dat:• voor het vaderschaps/geboorteverlof van tien dagen er geen inkomensverlies is, en dus een vergoeding van 100% van het nettoloon, evenals een verplichte opname van het verlof;
• die tien dagen stapsgewijs naar twintig dagen worden gebracht;
• de opname van ouderschapsverlof tijdens de eerste twee maanden (4 maanden voor eenoudergezinnen) eveneens mogelijk wordt zonder inkomensverlies.
resolutie 140 - We zorgen voor een betere moederschapsbescherming door de vergoeding op te trekken (geen inkomensverlies), de duur ervan uit te breiden naar 20 weken en door afwezigheden (wegens ziekte of een ongeval of werkverwijdering) tijdens de zes weken voorafgaand aan de geboorte niet te beschouwen als (prenatale) moederschapsrust.
Ook breiden we de wettelijke beschermingen en rechten van zwangere werkneemsters uit tot zwangere zelfstandigen.
We vatten de strijd aan tegen zwangerschapsdiscriminatie.
resolutie 141 - Wie in een onderneming de belangen van collega-werknemers behartigt - (kandidaat-)werknemersvertegenwoordigers en vakbondsafgevaardigden - moeten veel beter worden beschermd tegen ongegrond ontslag.
Zij moeten een effectief re-integratierecht hebben als zij - om redenen die niks met hun werk te maken hebben - ontslagen worden.
Om dat recht afdwingbaar te maken, kunnen dwangsommen van de ontslaggevende onderneming gevraagd worden.
1.4.4.Zekerheid op werk dat werkbaar is
De afschaffing van het 'ongemotiveerd' tijdskrediet;
de bijna-afschaffing van de landingsbanen;
een drastische verhoging van het aantal overuren en van de periode waarin die kunnen opgelegd worden.
Al die maatregelen hebben de flexibilisering op maat van de ondernemingen ten top gedreven ten koste van werkbaar werk voor de werknemers.
Dat blijft niet zonder gevolgen.
Met ruim 35% van het aantal invaliden neemt de ziektegroep psychische stoornissen (voornamelijk depressie en burn-out) het grootste aandeel in.
Tussen 2014 en 2017 steeg het aantal langdurig zieken met een depressie van 46.500 naar 60.900, het aantal langdurige burn-outs van 20.900 naar 23.200.
In totaal zaten 136.350 werknemers langer dan een jaar thuis met een psychische aandoening.
Hoog tijd om daar iets aan te doen met maatregelen die écht werken.
RESOLUTIES
resolutie 142 - De extreme flexibiliteit - enkel op maat van ondernemingen - die de afgelopen 5 jaar is doorgevoerd, wordt teruggeschroefd.
We herstellen de rol van de sociale partners om afspraken te maken over een meer flexibele invulling van de arbeidstijd, maar dan (ook) op maat van de werknemers.
resolutie 143 - We verplichten de registratie van arbeidstijd in alle sectoren.
We geven de FOD en de sociale inspectie de nodige middelen om op een doeltreffende wijze controles uit te voeren op het naleven van de arbeidstijd in alle sectoren.
resolutie 144 - De sociale partners in de ondernemingen zijn het best geplaatst om afspraken te maken om te bepalen in welke periodes extra werkuren wenselijk zijn.
Extra werkuren die binnen een redelijke termijn worden gecompenseerd door daluren.
resolutie 145 - Iedereen moet een voltijdse job kunnen combineren met een aangenaam privéleven en kinderen.
Daarom moeten we ook meer en blijvend investeren in collectieve diensten zoals betaalbare, kwalitatieve en flexibele kinderopvang en ouderenzorg.
Ook van betaalbare huishoudelijke ondersteunende diensten maken we een prioriteit.
Kinderopvang moet een recht zijn voor elk kind.
resolutie 146 - We geven weer meer tijd aan werkende gezinnen met één globale 'time-outrekening' die collectief geregeld en afdwingbaar is..
We maken zo een einde aan de doolhof van bestaande (niet-verplichte Europese) verlofvormen.
De werknemer bepaalt autonoom wanneer en waarvoor zij of hij het krediet wenst aan te spreken.
De sociale partners leggen een kader vast over de verwittigingstermijnen en de maximum- en minimumperiode voor time-out.
resolutie 147 - Bij de start van de loopbaan krijgt iedereen een basiskrediet voor zijn of haar time-outrekening.
Tijdens de loopbaan wordt de time-out rekening opgebouwd.
Het krediet per gewerkt jaar waarin gemiddeld minstens 30 uur per week wordt gewerkt, wordt zo met de jaren groter.
resolutie 148 - Bij opname van het krediet ontvangt de werknemer een basisloon die naam waardig.
Op die manier zorgen we ervoor dat iedereen in staat is dat recht ten volle te benutten.
Zonder financiële drempels.
resolutie 149 - In afwachting van de volledige uitrol van deze time-outrekening moet een geleidelijke overgang tussen werk en pensioen mogelijk blijven via landingsbanen.
Vanaf 60 jaar en 55 jaar voor werknemers die nacht of ploegenarbeid verrichten, werknemers uit de bouwsector of werknemers met 35 loopbaanjaren.
resolutie 150 - Medewerkers die wat meer keuzevrijheid hebben om te bepalen wanneer en waar ze werken, zijn meer gemotiveerd en presteren beter.
We stimuleren sociale partners in ondernemingen in het maken van afspraken over de invoering van glijdende uurroosters, het gebruik van telewerk, het recht om offline te zijn.
resolutie 151 - Alle sectoren moeten een beroep kunnen doen op werkbaarheidsexperten.
Op verzoek van de sociale partners in de ondernemingen begeleiden werkbaarheidsexperten veranderingsprocessen die de werkbaarheid in diezelfde ondernemingen moet verbeteren.
resolutie 152 - We ondersteunen de oprichting van sectorale 'werkbaarheidsfondsen' zoals er een werd opgericht in de sector 'Chemie en life Sciences'.
Uit die fondsen putten we om maatgerichte 'werkbaar werk'-initiatieven binnen individuele ondernemingen te financieren.
Dat kunnen stimuli zijn voor arbeidsduurverkorting, financiële compensatie voor het inkomensverlies door de overstap van belastend naar meer aangepast werk,
opleidingen voor meer aangepast werk,
of aangepast werk opnieuw zelf organiseren in plaats van het uit te besteden.
De overheid faciliteert dat door de bijdrage die werkgevers in dat werkbaarheidsfonds storten, buiten de loonnorm te houden en verhoogd fiscaal aftrekbaar te maken.
resolutie 153 - Technologische evoluties en digitalisering maken dat hetzelfde kan geproduceerd worden op kortere tijd.
Dit maakt het mogelijk om de arbeidsduur te verminderen zonder inkomensverlies.
Dat is immers het verdelingsvraagstuk: gaat de opbrengst van die toegenomen productiviteit naar de eigenaars van de robots of naar tijd voor de mensen.
Wij willen het tweede.
Toekomstige productiviteitsstijging kan ofwel door loonsverhoging ofwel door arbeidsduurvermindering gecompenseerd worden, hierover moet syndicaal kunnen onderhandeld worden.
We ondersteunen de ondernemingen om de stap naar een verlaging van de arbeidsduur te zetten via een loonkostensubsidie die de overgangskost ondersteunt.
Het bedrag van die subsidie is gradueel, zodat iedere (verdere) stap bijkomend ondersteund wordt.
resolutie 154 - De stijging van de gemiddelde uurlonen in bedrijven met afspraken over een verlaging van de arbeidsduur met loonbehoud wordt uiteraard niet afgestraft door de sancties van de loonnormwet.
Voor de berekening van de evolutie van de uurloonkosten wordt de impact van afspraken inzake collectieve arbeidsduurvermindering dus niet in aanmerking genomen.
resolutie 155 - Bedrijven moeten het welzijn en de gezondheid van hun werknemers ernstig nemen.
We verlengen de periode van het gewaarborgd loon daarom naar twee maanden, zodat ondernemingen meer geresponsabiliseerd worden.
resolutie 156 - Burn-out is een realiteit voor vele werknemers en moet erkend worden als beroepsziekte.
resolutie 157 - Ondernemingen die zieke werknemers een kans geven, hoeven niet telkens het gewaarborgd loon te betalen als die werknemer weer even uitvalt.
Wel vragen we een toeslag bovenop de ziekte-uitkering, zodat de werknemer zijn netto-inkomen behoudt.
We verruimen het bereik van de Vlaamse Ondersteuningspremie (VOP) - een loonsubsidie die de kosten voor aanpassingen of het wat lagere 'rendement' van werknemers met een arbeidshandicap opvangt - om werkgevers aan te moedigen om kansen te geven aan zieke werknemers of werknemers met een handicap.
resolutie 158 - Wie na ziekte weer aan de slag wil, maar dat enkel kan met aangepast werk, moet daartoe steeds ernstige kansen krijgen.
De werkgever moet dan ook zwart op wit aantonen dat redelijke aanpassingen - om te voorzien in aangepast werk - onhaalbaar zijn.
Ondernemingen moeten hun collectief re-integratiebeleid uitwerken ook samen met de werknemers en overmaken aan de welzijnsinspectie, de interne of de externe preventiedienst.
resolutie 159 - Iedere werknemer die desondanks zijn werk zou verliezen wegens medische overmacht, heeft recht op een forfaitaire opzegvergoeding en individuele begeleiding op maat ten laste van zijn afdankende werkgever.
resolutie 160 - De gegevens over de zwaarte van een beroep, zoals vastgesteld door de interne of externe preventiediensten, worden via een platform gedeeld.
Zo zijn werknemers die aan zware werkomstandigheden blootgesteld zijn, met respect van de privacy, bekend bij alle sociale overheidsdiensten en de behandelende geneesheer.
Ook andere elementaire gegevens zoals bijvoorbeeld het aantal zieken, de ziektentypes, de overeenstemmende afwezigheidsduur, de genderdimensie... moeten via die weg in een kadaster bijgehouden worden.
1.4.5.Een eerlijke verdeling van de technologische vooruitgang
De manier waarop we werken verandert razendsnel.
Dat voelen we met zijn allen dagelijks.
Innovatie, digitalisering en robotisering hebben een diepe impact op onze arbeidsmarkt.
De vraag is niet of er in de toekomst nog werk zal zijn.
De vraag is hoe we de rijkdom die door innovatie en productiviteitsgroei ontstaat, verdelen en op wiens schouders de kosten van de transitie terecht komen.
Technologie en innovatie hebben in het verleden globaal genomen een positieve impact gehad op de tewerkstelling.
Maar de digitalisering en robotisering dragen wel bij tot een toenemende ongelijkheid tussen werkenden en een afname van het loonaandeel in de gecreëerde rijkdom.
Daarom is het nodig om de voordelen van de technologie te herverdelen via eerlijke belastingen.
We doen dat om de ongelijkheden die ermee gepaard gaan weg te werken via sociale bescherming en sociale investeringen om de aanpassingen zoals herscholing te financieren.
Hoewel levenslang leren en vorming essentieel zijn in tijden van hyperinnovatie, scoren Belgische en Vlaamse ondernemingen ondermaats in de vormingskansen die ze geven aan hun medewerkers.
Niet alleen de manier waarop we werken verandert continu, ook de vormen en statuten van werk veranderen razendsnel.
Naast de klassieke arbeidsovereenkomst tussen een werkgever en een werknemer en de klassieke zelfstandige is een spectrum aan 'hybride' verhoudingen ontstaan.
Denken we maar aan uitzendarbeid, freelance-opdrachten, consultancy-opdrachten.
Daar kwam ook de platformeconomie bij.
Het hybride karakter uit zich vooral in het feit dat wie die taken uitvoert (denk aan Deliveroo of Uber) vaak gekwalificeerd wordt als zelfstandige, terwijl de platforms maximale controle hebben zonder sociale bijdragen of belastingen te betalen die inherent zijn aan elke werkgever.
En dat is ook het geval buiten die zogenoemde platformeconomie.
Denken we maar aan het toenemend aantal samenwerkingsverbanden - waar het onderscheid tussen loontrekkenden en 'solo-zelfstandigen' zeer beperkt is - in de zorgsector, in de culturele sector en meer en meer ook in de informaticasector.
Een zuivere 'herkwalificering' naar 'loontrekkende' is om meerdere redenen niet toereikend.
Maar gelet op de hoge mate van gelijke belangen en behoeften moeten we ook hen beschermen, in nauw sociaal overleg.
RESOLUTIES
resolutie 161 - We voeren een individueel vormingsrecht van 5 dagen voor elke werknemer in.
Ondernemingen die niet voldoende vormingsinspanningen leveren worden daarvoor gesanctioneerd.
We stimuleren het sociaal overleg om op alle niveaus de impact van de digitale transitie te begeleiden en we responsabiliseren - ook financieel - de ondernemingen voor de maatschappelijke kosten die zij veroorzaken door onvoldoende te investeren in de blijvende inzetbaarheid van hun personeel.
Ondernemingen die een onevenredig aandeel langdurig werkzoekenden veroorzaken, moeten daarvoor een responsabiliseringsbijdrage betalen.
We zorgen er ook voor dat onze maatschappij voorbereid is op een constant wijzigende arbeidsmarkt via een opleidingspact voor levenslang leren.
We garanderen iedereen het recht op levenslang leren door ruimte in de eigen loopbaan en voldoende groot aanbod.
Het levenslang leren-aanbod wordt opgenomen in de financieringssleutel van het hoger onderwijs
resolutie 162 - We scheppen een wettelijk kader dat de sociale partners toelaat om via sociaal overleg degelijke verlonings- en arbeidsvoorwaarden af te spreken voor economisch afhankelijke zelfstandigen, freelancers en platformwerkers zonder daarbij een nieuw statuut te creëren.
Bovendien moeten platformen erkend worden en spelen binnen de regels van onze economie.
resolutie 163 - We zorgen ervoor dat nieuwe werkers - wiens werk en opdrachten digitaal worden aangestuurd en georganiseerd - de nodige zekerheid en bescherming krijgen zoals elke werknemer.
We creëren geen bijkomend sociale zekerheidsstatuut, maar zorgen ervoor dat het bestaande statuut dat het best past bij hun situatie voor hen toegankelijk en toepasbaar wordt.
resolutie 164 - We blijven strijden tegen schijnzelfstandigheid en tegen constructies die via (para) fiscale gunstregimes leiden tot valse concurrentie.
Wie onder gezag en toezicht werkt, heeft recht op dezelfde loon- en arbeidsvoorwaarden als een 'gewone' werknemer.
resolutie 165 - We zorgen voor een ruimere definitie van werknemer die we ook Europees verankeren - in de geplande 'Directive on transparent and predictable working conditions' - om schijnzelfstandigheid aan te pakken.
De ruimere definitie van de werknemer zal ertoe leiden dat werkenden die nu een kwetsbaar zelfstandigenstatuut moeten aanvaarden, niet alleen een stabielere werksituatie met betere sociale bescherming hebben,
maar ook bij een vakbond kunnen aansluiten.
resolutie 166 - Regulering van de platformeconomie door het opzetten van een nieuwe Europese regelgeving in aanvulling op de geplande 'Directive on transparent and predictable working conditions' zodat de grijze zones in de regelgeving tot het verleden behoren.
Deze nieuwe regelgeving moet een wettelijk kader scheppen en standaarden voor de bescherming van platformmedewerkers in het leven roepen om zo de race to the bottom van sociale rechten en arbeidsvoorwaarden te stoppen.
1.5.WAR ON POVERTY
We leven in een rijk land, maar toch leven 1 op 7 mensen vandaag in armoede.
In Vlaanderen en Brussel leven minstens 1 miljoen mensen met een inkomen onder de armoedegrens.
Deze cijfers zijn onaanvaardbaar in de samenleving van vandaag.
Achter deze cijfers zitten bovendien mensen met elk hun eigen verhaal.
Een verhaal dat verschilt van situatie tot situatie.
Soms is armoede zichtbaar met steeds langere rijen in voedselbanken, maar vaak ook heel onzichtbaar.
Individuele oorzaken, onverwachte gebeurtenissen, generationele armoede en structurele uitsluitingsmechanismen spelen op hun eigen manier een rol in elk van die verhalen.
Om een beter zicht te krijgen op de armoedeproblematiek wordt gebruik gemaakt van een nieuwe indicator: 'deprivatie bij kinderen'.
De indicator is niet gebaseerd op een financieel concept, maar gaat uit van de toegang tot eenzelfde lijst van 17 items die men beschouwt als noodzakelijk voor elk kind dat in Europa leeft.
Een kind is gedepriveerd wanneer het zich 3 of meer items van de lijst niet kan veroorloven.
Maar liefst 15 % van de Belgische kinderen leeft gedepriveerd.
Dit is onaanvaardbaar.
Daarom moet zowel op Vlaams als federaal niveau een ambitieus masterplan worden uitgewerkt waarbij lokale besturen een belangrijke rol spelen.
Het plan moet heel wat beleidsdomeinen dekken: van de verhoging van de netto-inkomens voor de laaggekwalificeerde werknemers, tot een substantiële uitbreiding van sociale woningen én de garantie op betaalbare en kwaliteitsvolle kinderopvang.
Armoede is dus een probleem met vele facetten en dimensies.
Armoede bestrijden vereist dan ook een alomvattend beleid met een sterke overheid die op alle niveaus structurele maatregelen neemt (zowel op financieel als dienstverlenend vlak), alsook een sterk middenveld dat gericht en nabij kan werken.
Door zowel overheid als middenveld te versterken, maken we lokaal maatwerk mogelijk.
We roepen de culpabilisering van wie in armoede leeft een halt toe en bieden mensen bescherming en ondersteuning om krachtiger in het leven te staan.
We maken resoluut de keuze om de strijd tegen armoede samen te voeren.
Met een nieuw model van bescherming en zekerheid.
Met voldoende financiële middelen.
Met een beleid dichtbij de mensen met als doelstelling dat geen enkel kind in armoede moet opgroeien.
Onze strijd tegen armoede krijgt een nieuwe dimensie door vanaf nu ook een beleid te ontwikkelen voor een vergeten groep inwoners uit de lage middenklasse.
Uit recent wetenschappelijk onderzoek blijkt immers dat niet minder dan 2 miljoen Belgen steeds kwetsbaarder worden en risico lopen om in armoede te verzeilen.
Ze zijn niet werkloos, ze zijn niet ziek, ze ontvangen geen leefloon maar ze werken of hebben een pensioen na hun loopbaan.
Met één of een beperkt inkomen moeten ze hun huishouden beredderen.
Ze slagen er vaak moeilijk in om het einde van de maand te halen en tegelijk hebben ze zelden recht op tegemoetkomingen.
Ze vallen dus meestal uit de boot.
Het gaat over eenoudergezinnen, alleenstaanden, mensen met een klein pensioen, mensen die uit een faillissement komen, enz.
Op basis van een sociaal onderzoek, uit te voeren door de OCMW's, kunnen hun reële situatie, noden en behoeften in kaart worden gebracht en stellen we tegemoetkomingen ook voor deze brede groep van mensen open.
Hierbij denken we aan reductietarieven, zoals via de Uitpas, voor sport, cultuur, vrije tijd, kinderopvang, sociaal restaurant, maaltijden aan huis, enz.
RESOLUTIES
resolutie 167 - We stellen een Armoedepact voor dat zich ontwikkelt via convenanten tussen hogere overheden en de gemeenten.
Een gemeenschappelijk kader moet toelaten dat deze convenanten verschillende ambitieniveaus hebben, met een navenante financiële ondersteuning.
We stellen samen verbintenissen op en nemen de verantwoordelijkheid voor een wetenschappelijke meting van de resultaten.
We gaan voluit voor een Europese Kindergarantie als essentieel onderdeel van een EU-breed armoedebestrijdingsplan.
Deze Kindergarantie zorgt ervoor dat elk kind met een armoederisico toegang heeft tot gratis gezondheidszorg, onderwijs en kinderopvang, degelijke voeding en huisvesting.
Ook een Europese strategie voor betaalbare en kwaliteitsvolle sociale woningen (via de uitsluiting van investering hierin van de begrotingsregels en het opnemen van criteria hierrond in het vernieuwde semester) maakt deel uit van het armoedebestrijdingsplan.
resolutie 168 - Alle uitkeringen, toeslagen en bijslagen worden welvaartsvast gemaakt.
We garanderen de tweejaarlijkse Welvaartsenveloppe voor 100%.
De verhoging van de uitkeringen worden fiscaal niet afgeroomd.
resolutie 169 - We verlagen de wachttijd voor beroepsinschakelingsuitkering, schrappen de leeftijdsgrens voor de aanvraag ervan, evenals de diplomavereiste.
resolutie 170 - Vandaag bedraagt het Vlaamse budget voor armoedebestrijding 7 miljoen.
We trekken dit bedrag op tot 200 miljoen euro.
Zo tillen we het Armoedebeleid op van een spookbevoegdheid tot een echte bevoegdheid door o.a. het Vlaamse budget te vertwintigvoudigen, onverminderd de (extra) inspanningen die nodig zijn in andere sectoren als sociale huisvesting, arbeidsmarktbeleid, sociale economie, kinderbijslag, zorg, cultuur, vrije tijd enz.
resolutie 171 - De beste manier om armoede te bestrijden en kinderen betere kansen te geven, is het verhogen van het gezinsinkomen.
De vroegere kinderbijslag of het huidige groeipakket is hiertoe een bijzonder belangrijke hefboom.
De kinderbijslag is daarom voor ons een universeel en onvoorwaardelijk recht van elk kind.
De hervorming van de kinderbijslag naar het groeipakket (in Vlaanderen) als tooi om armoede bij kinderen aan te pakken is een gemiste kans.
Om meer kinderen uit armoede te halen moet het groeipakket na de huidige hervormingen selectiever: meer middelen dan nu het geval is moeten geheroriënteerd naar wie er het meest nood aan heeft.
resolutie 172 - Georganiseerde netwerken die o.a. kinderen uitsturen om te bedelen, horen niet thuis in onze samenleving.
We zorgen dat politie, parket en kinderbescherming daadkrachtig kunnen optreden tegen zulke malafide netwerken.
resolutie 173 - We trekken het leefloon op tot de Europese armoedegrens.
Dat doen we via het introduceren van het Menswaardig Inkomen.
Het Menswaardig Inkomen is een aanvullende steun op inkomensvervangende uitkeringen zoals het leefloon en biedt mensen garantie op een menswaardig bestaan.
We vertrekken daarbij van het referentiebudget.
Het referentiebudget bepaalt op wetenschappelijke wijze hoeveel iemand minimaal nodig heeft om adequaat te kunnen participeren aan de samenleving.
Het houdt dus rekening met de reële inkomsten en uitgaven van mensen en vervolgens wordt berekend wat mensen extra nodig hebben om menswaardig te leven.
Het is een even krachtig instrument als de Europese armoedegrens maar houdt rekening met verschillende situaties waarin mensen en gezinnen zich bevinden.
Dit is ook een stimulans voor overheden om te investeren in betaalbaar wonen of doordacht energiebeleid, om zo de uitgaven van huishoudens te drukken.
We stimuleren de OCMW's die de referentiebudgetten hanteren door hen federaal een hoger terugbetalingspercentage toe te kennen.
resolutie 174 - Het niet-opnemen van rechten moet volledig verdwijnen.
Vandaag staan vaak onnodige of onhaalbare randvoorwaarden in de weg.
We wachten niet tot mensen in armoede om hulp vragen, maar gaan actief op zoek naar mensen in de problemen om hun rechten toe te kennen.
Met onder andere digitale tools, waarin alle bestaande lokale, regionale en federale rechten en steunmaatregelen zijn opgenomen, zorgen we voor een systematische rechtenopname van kwetsbare gezinnen.
resolutie 175 - Ondersteunende toelagen moeten worden toegekend vanaf de datum dat de rechthebbende aan de voorwaarden voldoet.
Indien het statuut van de betrokken persoon zou wijzigen moeten de toelagen niet meteen worden stopgezet, maar gradueel worden afgebouwd.
resolutie 176 - We sturen 2.000 hulpverleners - brugfiguren, persoonlijke coaches en extra maatschappelijk werkers - uit om te zijn waar armoede is: in de scholen, in de achtergestelde wijken, in de kinderopvang,..
Samen met gezinnen in armoede zorgen we voor een aanpak waarbij zowel de oorzaken als de gevolgen van armoede worden aangepakt.
We gaan niet langer voor één armoedeplan, maar voor een armoedeplan per gezin.
Het Agentschap Opgroeien meet elk jaar hoeveel kinderen (0-3 jaar) leven in gezinnen met kans op armoede.
Het is de bedoeling dat het Agentschap vanaf nu systematisch die bevindingen - in akkoord met de gezinnen die aangeduid worden - doorgeeft aan het lokale bestuur.
Een casemanager of gezinsbegeleider werkt dan samen met het gezin een plan uit en bekijkt voor welke maatregelen het gezin in aanmerking komt.
resolutie 177 - We investeren in zorgomkadering en buddyprojecten op school om op de psychische aspecten van kansarmoede te werken.
Gezondheidsproblemen mogen geen armoede veroorzaken.
resolutie 178 - We helpen mensen bij het verlichten van hun facturen door de Kostenknipper: gemeentelijke consumentendiensten die mensen helpen met prijsvergelijkingen, met het afsluiten van nieuwe contracten, met doorlichting van aanrekeningen of ondersteuning van deelname aan groepsaankopen.
resolutie 179 - Gezondheid is een kwetsbaar goed en net iets meer bij personen in armoede.
We gaan resoluut voor de uitbouw van meer wijkgezondheidscentra.
resolutie 180 - sp.a voert een recht op kosteloze kinderopvang in voor elk kind.
Gedurende het eerste levensjaar heeft elk kind vanaf zes maanden recht op één dag kosteloze kinderopvang per week.
Vanaf het tweede levensjaar worden dat 2 dagen kosteloze kinderopvang per week.
We verlagen bovendien de algemene kostprijs door alle kinderopvangplaatsen inkomensgerelateerd te maken.
We verlagen opnieuw de minimumtarieven voor kansen- en voorrangsgroepen.
We schrappen de bestaande respijtdagenregeling in geval van ziektedagen, gezinsverlof of uit noodzaak bij atypische werkuren.
resolutie 181 - We garanderen dat geen enkel kind met honger in de klas zit.
Als alle kinderen in de kinderopvang en op school gezond kunnen eten, dan draagt dat bij tot hun ontwikkeling en tot gelijke kansen.
Bij elke vorm van opvang of leerplichtonderwijs voorzien we daarom gratis, gezonde, duurzame maaltijden: ontbijt, een warm middagmaal en een gezond vieruurtje.
Geen enkel kind mag honger lijden.
resolutie 182 - We gaan voor de integratie van de huurpremie en huurtoelage naar een woontoelage.
Indien men voldoet aan de voorwaarden, dan wordt deze meteen toegekend (in plaats van na 4 jaar).
resolutie 183 - Verlaging van de huurwaarborg opnieuw van 3 naar 2 maanden huur.
resolutie 184 - Oprichting van een centraal huurwaarborgfonds.
Dit fonds verzamelt de huurwaarborgen van alle private huurders.
Voor huurders die niet onmiddellijk de volledige waarborg kunnen ophoesten, wordt het bedrag tijdelijk voorgeschoten en een afbetalingsplan aangeboden.
De waarborg kan vervolgens renteloos afbetaald worden over een haalbare periode.
Zo heeft de verhuurder bij het afsluiten van het huurcontract de garantie dat de huurwaarborg ter beschikking is én is volledige anonimiteit voor de huurder gegarandeerd.
Dit fonds levert de samenleving een extra rendement op dat kan ingezet worden voor de renovatie en aanpassing van huurwoningen.
resolutie 185 - We waken erover dat de inkanteling van de OCMW's in het stadsbestuur geen belemmering vormt voor de toekomstige werking van o.a. het bijzonder Comité voor Sociale Zaken dat over de individuele steun beslist.
En dat het recht op maatschappelijk welzijn wordt versterkt.
resolutie 186 - We blijven inzetten op activering via artikel 60 en versterken ook de sociale economie.
Werknemers tewerkgesteld in de sociale economie dienen van een deftig inkomen te worden verzekerd.
resolutie 187 - We bieden personen met een arbeidshandicap inkomenszekerheid door een hervorming van het huidige systeem van IVT en IT.
Naar analogie met de arbeidsongeschiktheid brengen we het systeem binnen de sociale zekerheid en zorgen daarenboven voor een individuele integratietegemoetkoming.
resolutie 188 - Ervaringsdeskundigen in de armoede en armoedeorganisaties hebben ook een sterke rol te spelen in privé-ondernemingen, niet alleen bij de overheid.
resolutie 189 - Omdat we vandaag niet beschikken over cijfers die een verband aantonen tussen investeringen in en resultaten van armoedebestrijding, starten we op wetenschappelijke basis met metingen.
Die helpen ons om beleid permanent te monitoren en bij te sturen.
resolutie 190 - We evalueren de wetgeving op inschrijving in het bevolkingsregister (referentieadres, voorlopige inschrijving, inschrijving op adres instelling).
Daarnaast onderzoeken we op welke manier de uitbetaling van zoveel mogelijk sociale rechten onafhankelijker gemaakt kan worden van het niet-hebben van een officiële hoofdverblijfplaats, zodat de rechten van daklozen beter toegepast kunnen worden.
Er wordt een regelgevend kader gewerkt om het bevoegde OCMW aan te duiden.
resolutie 191 - Wij maken in alle regio's werk van een beleid om dak- en thuislozen opnieuw aansluiting te laten vinden bij de maatschappij door volop in te zetten op de methodiek van 'Housing First'.
Dat impliceert uiteraard ook dat we blijvend werk maken van betaalbare huisvesting zoals hierboven uitgebreid besproken.
HOOFDSTUK 2.
Zekerheid is de beste zorg wanneer die nodig is.
Voor iedereen.
Onze levens worden complexer, diverser en langer.
Iedereen heeft daarbij wel eens hulp nodig.
Maar de vaststelling is: niet iedereen in nood krijgt de juiste zorg.
Niet iedereen kan een beroep doen op vrienden, familie of een netwerk.
Niet iedereen vindt zijn weg in het huidige te complexe systeem.
Een systeem waarin papierlast heerst, labels te vaak primeren en garanties te zeldzaam zijn.
Met de sociale zekerheid hebben we de oude risico's van ziekte, ongeval of werkloosheid voor de meeste mensen weten te beperken.
Het komt er nu op aan om de mazen in dat net te dichten, want nog steeds zijn er mensen die uit de boot vallen.
Daarom versterken we de kwaliteit, betaalbaarheid en toegankelijkheid van onze gezondheidszorg.
Daarnaast zijn er vandaag ook nieuwe risico's.
Een samenleving waarin senioren zich niet langer aangepaste en goede huisvesting kunnen veroorloven, waar niet genoeg mensen zijn om kwaliteitsvolle zorg te verlenen.
Een samenleving waarin kinderen en jongeren - met een handicap, psychologische problemen of andere noden - voor toegangspoorten staan die gesloten blijven.
Als dat de vermaatschappelijking van de zorg is in deze nieuwe tijden, dan zeggen wij neen.
Wij willen naar een écht zorgende samenleving.
Met twee garanties, gelijk recht en gelijke toegang, zoals we die hebben gerealiseerd in de sociale zekerheid.
Als je je been breekt, ben je zeker om meteen een gips te krijgen.
Een jongere die op een treinspoor net op tijd wordt tegengehouden, moet soms weken - of maanden - wachten op gepaste hulp.
Als je mentaal een dip beleeft, moetje zelf maar zien dat er iemand is om jou erdoor te loodsen.
Het nieuwe hoofdstuk van onze sociale zekerheid is zorgzekerheid: een 100% afdwingbaar recht op de juiste zorg op het juiste moment.
ZORGZEKERHEID
Wij zijn ervan overtuigd dat de overheid de plicht heeft om zorg te garanderen aan iedereen.
We breiden daarom onze sociale zekerheid uit met een recht op zorgzekerheid.
Wij zorgen voor een afdwingbaar recht op de juiste zorg op het juiste moment en verzekeren een betaalbare toegang.
We zorgen voor de zekerheid dat u in crisissituaties snel en eenvoudig een beroep kunt doen op de juiste zorg.
We voorzien daarvoor de nodige extra investeringen: materieel en immaterieel.
We ondersteunen en verbinden mensen die zorg verstrekken.
We decentraliseren de uitvoering door zorgverstrekkers autonomie en vertrouwen te geven in het organiseren van een geïntegreerde zorg over alle zorg- en welzijnsgroepen heen.
Mensen die ervoor kiezen om zelf zorg op te nemen voor vrienden of familie, ondersteunen we zodanig dat ze dat ook kunnen doen zonder in financiële problemen te komen.
Enkel en alleen op die manier wordt sociale bescherming ook sociale zekerheid.
2.1.VERSTERK GEZONDHEIDSZORG, MAAK PRIVATE VERZEKERINGEN OVERBODIG
Ook in de gezondheidszorg worden de facturen nog te vaak doorgeschoven naar de patiënt.
We betalen te veel uit eigen zak.
Door de besparingen staat de toegankelijkheid steeds meer onder druk.
Mensen grijpen naar een private verzekering, maar die zijn duur en verhogen de ongelijkheid.
We willen af van een gezondheidszorg met supplementen en privatisering van risico's.
Solidariteit blijft de beste garantie op een zo goed mogelijke gezondheid voor iedereen, aan de beste prijs.
De publieke gezondheidszorg moet opnieuw zuurstof krijgen.
We moeten extra middelen investeren in zorgen die vandaag te duur zijn.
Private verzekeringen horen niet thuis in onze gezondheidszorg.
RESOLUTIES
2.1.1. Investeren
resolutie 192 - We brengen de groeinorm voor de uitgaven in de gezondheidszorg terug op 2,2%.
Volgens het Planbureau is dat nodig om aan de stijgende behoeften te kunnen voldoen.
Daarnaast willen we bijkomend 1 miljard investeren in zorg die vandaag te weinig of niet wordt terugbetaald (onvervulde noden).
resolutie 193 - We versterken de publieke gezondheidszorg en maken zo de private verzekeringen overbodig.
2.1.2. Onvervulde noden
resolutie 194 - We zorgen voor een tussenkomst van de ziekteverzekering voor brillen en lenzen.
Niet alleen zoals vandaag voor wie zeer slecht ziet (+-8,25), maar ook voor mensen met een minder grote oogafwijking.
Ook refractieve chirurgie moet worden terugbetaald.
resolutie 195 - Tandzorg moet beter worden terugbetaald.
De leeftijdsgrenzen voor preventieve en curatieve zorg moeten worden afgeschaft.
Implantaten, bruggen en kronen moeten worden terugbetaald.
De tussenkomsten voor beugels voor kinderen en jongeren moeten worden versterkt.
Preventieve tandzorg en de jaarlijkse consultatie maken we volledig gratis.
resolutie 196 - Hoorapparaten moeten beter en in meer gevallen worden terugbetaald.
Ook nieuw geavanceerde auditieve hulpmiddelen zoals cochleaire implantaten en toestellen met botverankerde beengeleiding moeten toegankelijk zijn voor iedereen die dit nodig heeft.
resolutie 197 - In alle hierboven vermelde sectoren moet er transparantie van de prijszetting komen.
Daarom richten we terugbetalingscommissies op die de prijs en het terugbetalingstarief vastleggen.
Zorgverstrekkers mogen in geen geval onbeperkte winst maken op de producten zelf.
resolutie 198 - Laagdrempelige eerstelijnspsychologische zorg moet voor iedereen terugbetaald worden, zonder supplementen.
We betrekken de huisarts in de organisatie van eerstelijnspsychologische functie.
Erkende psychologen werken samen binnen de netwerken geestelijke gezondheidszorg om kwaliteitsbewaking en tijdige doorverwijzing naar de tweedelijn, indien nodig, te garanderen.
2.1.3. Supplementen
resolutie 199 - Supplementen moeten helemaal verdwijnen uit onze gezondheidszorg.
Zowel in het ziekenhuis als ambulant.
We kiezen voor rechtvaardige verloningen van zorgverstrekkers waarbij supplementen systematisch afgebouwd worden.
resolutie 200 - De transparantie rond tarieven moet omhoog.
Zorgverstrekkers moeten de tarieven van hun meest courante verstrekking op een heldere manier kenbaar maken op hun website en in hun wachtkamer, met onderscheid tussen wat wordt terugbetaald, het wettelijke remgeld en de aangerekende supplementen.
resolutie 201 - Ook moeten aangerekende supplementen kenbaar gemaakt worden bij de verzekeringsinstellingen en het RiZiV.
De informatie over de conventiestatus en de supplementen wordt ook centraal bekendgemaakt via het RiZiv en de verzekeringsinstellingen.
resolutie 202 - Om de tariefzekerheid te garanderen streven we naar rechtvaardige tarieven die gelden voor alle zorgverstrekkers.
Op korte termijn moet iedereen in elke discipline aan het wettelijk tarief verzorgd kunnen worden binnen een aanvaardbare tijd.
resolutie 203- Bij doorverwijzing door een (geconventioneerde) arts moeten vervolgonderzoeken en technische prestaties ook zonder supplementen gebeuren.
resolutie 204 - Ereloonsupplementen in het kader van hospitalisatie worden afgeschaft bij het hervormen van de financiering van onze ziekenhuizen en het vergoedingssysteem van de artsen.
We maken een wettelijk kader rond kamersupplementen waarin we het tarief en de inhoud vastleggen.
Ook de kosten van zowel terugbetaald als niet-terugbetaald materiaal moeten worden beperkt.
Uiteindelijk moeten éénpersoonskamers de norm zijn en supplementen verboden worden.
Een goede gezondheidszorg verdraagt geen twee snelheden.
2.1.4.Remgelden
resolutie 205 - Remgelden moeten de zorg in de juiste richting sturen, niet gewoon de patiëntenfactuur aandikken.
We moeten de remgelden die vandaag gelden herbekijken.
We stellen alvast twee hervormingen voor.
We schrappen het remgeld bij de vaste huisarts.
Ook voor volwassen schrappen we het remgeld voor de jaarlijkse tandartscontrole en preventieve tandzorg, naar analogie met de regeling voor jongeren.
De som van het remgeld bij de huisarts en bij de specialist na doorverwijzing moet kleiner zijn dan het remgeld bij het rechtstreeks raadplegen van de specialist.
resolutie 206 - We veralgemenen de derdebetalersregeling.
We blijven aandacht hebben voor de meest kwetsbare zorggebruikers.
We blijven instrumenten zoals de verhoogde tegemoetkoming en de maximumfactuur versterken.
We verlagen het remgeldplafond voor de allerlaagste inkomens.
2.2.VAN HET ZORGEN VOOR ZIEKEN NAAR ZORGEN VOOR GEZONDHEID
De gezondheidsongelijkheid is vandaag groot.
Wie laagopgeleid is, leeft 18 jaar minder lang in goede gezondheid dan wie hoogopgeleid is.
Zij halen niet eens hun pensioen in goede gezondheid.
De instrumenten om gezond te leven zijn ongelijk verdeeld.
Het leeuwendeel van onze ziektelast wordt veroorzaakt door vermijdbare ziekten.
Toch zetten we slechts 3% van ons gezondheidsbudget in op preventie.
Ook onze zorgverstrekkers worden vandaag beloond voor het verlenen van veel zorg, maar niet of nauwelijks voor het creëren van gezondheid.
We moeten ons gezondheidsbeleid drastisch omkeren.
Het gezond houden van mensen moet voorop komen te staan in de organisatie en verloning van onze zorg.
RESOLUTIES
2.2.1.Preventie
resolutie 207 - We streven ernaar om de gezondheidskloof tegen het einde van de legislatuur significant te verkleinen.
Iedereen moet in goede gezondheid met pensioen kunnen gaan.
Het verkleinen van de gezondheidskloof begint nog voor de geboorte.
Zwangere vrouwen en jonge kinderen verdienen dan ook bijzondere aandacht.
resolutie 208 - Het budget voor preventie en gezondheidspromotie moet drastisch omhoog.
Op Vlaams niveau maken we hier minstens 200 miljoen voor vrij, bijvoorbeeld door meer buurtgerichte gezondheidspromotie naar Gents model.
Maatgerichte preventie met behoud van specifieke en thematische invalshoeken is cruciaal.
resolutie 209 - In preventie staat het principe van 'health in all policies' voorop.
Gezonde mobiliteit, kwaliteitsvol wonen en toegankelijke natuur zijn essentiële bouwstenen voor een gezond leven.
We besteden hierbij bijzondere aandacht aan het bereiken van de meest kwetsbare doelgroepen en het realiseren van gezondheidswinst bij ouderen.
resolutie 210 - We moeten de impact van vermijdbare ziektes op ons welzijn en op ons gezondheidsbudget verkleinen.
We versterken daarom de aandacht voor fysieke & mentale fitheid.
We steunen de doelstelling van Generatie Rookvrij.
We blijven ook werken aan de kwaliteit van onze voeding en de betaalbaarheid van gezonde voeding.
resolutie 211 - We gebruiken de meest recente wetenschappelijke evidentie om onze vaccinatieprogramma's te actualiseren en zetten bijkomend in op de sensibilisering rond de voordelen van vaccinatie, waarbij de gezondheidsberoepen bijzondere aandacht genieten.
resolutie 212 - The war on drugs werkt niet.
Deze leidt enkel tot een criminalisering van de gebruiker en een straffeloosheid van de producent.
Wat de gebruiker betreft moet de focus worden verlegd van het bestraffen naar preventie, schadebeperking en hulpverlening.
We ondersteunen actief campagnes die bijdragen aan het verschaffen van zo objectief mogelijke informatie over de veiligheid, gevaren, werking en effecten van de verschillende soorten legale en illegale drugs.
Ook initiatieven zoals Safe 'n Sound die bijdragen aan schadebeperking en informatieverstrekking worden uitgebreid.
We versterken de teams van straathoekwerkers.
Deze richten zich op diegenen die sociaal worden uitgesloten of moeilijker de weg vinden naar hulpverlening.
resolutie 213 - Iedereen heeft recht op een gelijke toegang tot anticonceptie.
De kostprijs mag geen drempel vormen, sp.a voorziet in een volledige terugbetalingsregeling voor kwetsbare doelgroepen.
2.2.2. Verloning
resolutie 214 - We verlaten de focus die bij de verloning van onze zorgverstrekkers ligt op prestaties.
We gaan naar een gemengde financiering waar het stimuleren van kwaliteitsvolle zorg, het zorgen voor gezondheid en samenwerking centraal staan.
resolutie 215 - Gezondheid creëren en onnodige zorg vermijden, moet voorop komen te staan in de financiering van onze gezondheidszorg.
Veel middelen in onze gezondheidszorg kunnen beter worden besteed dan vandaag.
Via 'shared-savings' moeten die middelen terugvloeien naar een betere zorgkwaliteit en meer handen in onze zorg.
2.2.3. Zorggarantie
resolutie 216 - We stimuleren mensen verder om een vaste huisarts en een vaste apotheker te kiezen.
De huisarts legt de verbinding met alle andere zorgverstrekkers in zijn omgeving, en beheert het Elektronisch Globaal Medisch Dossier.
Hij en treedt zo op als gids voor zijn patiënten.
resolutie 217 - We versterken wijkgezondheidscentra.
Ze hebben een belangrijke functie in het zorglandschap, zeker ten aanzien van bijzonder kwetsbare doelgroepen.
De integratie van tandzorg en geestelijke gezondheidszorg moet binnen het aanbod van de wijkgezondheidscentra ondersteund worden.
resolutie 218 - Ondersteunende functies zoals praktijkassistenten, mondhygiënisten of verpleegkundigen moeten hun weg naar de eerstelijnspraktijken vinden, zoals de tandartsassistent nu al vaker in de tandartspraktijk terug te vinden is.
We zorgen voor een ondersteuning van dergelijke samenwerkingsverbanden in de eerste lijn.
resolutie 219 - De hervorming van het ziekenhuislandschap moet nu echt doorgezet worden.
Voor basiszorg en voor het herstel na complexe ingrepen krijgt u de beste zorg zo dicht mogelijk bij huis.
Complexe zorg gebeurt in meer gespecialiseerde centra binnen de lokale netwerken, de meest gespecialiseerde zorg in referentiecentra op universitair niveau.
Zulke referentiecentra dragen hun algemene zorgtaken over aan de andere ziekenhuizen binnen het netwerk en hebben op termijn dus niet noodzakelijk nog algemene functies zoals een vrij toegankelijke spoeddienst of een materniteit.
Het ziekenhuisnetwerk staat in voor het vervoer tussen de ziekenhuizen.
resolutie 220 - We evolueren naar nieuwe vormen van zorgorganisaties.
'Accountable Care Organisations' leveren en organiseren de zorg over alle lijnen heen en richten zich op het zo gezond mogelijk houden van de patiënt.
Door een geïntegreerde aanpak en het vermijden van onnodige zorg maken zij middelen vrij om de kwaliteit van onze zorg te verbeteren.
2.3.VAN ZORG VOOR WINST, NAAR ZORG VOOR MENSEN
Onze gezondheidszorg draait vandaag te véél om financieel winststreven.
Daardoor dreigt niet alleen de patiënt maar ook het zorgpersoneel naar de achtergrond te verdwijnen.
De greep van het geld op onze gezondheidszorg toont zich op allerlei manieren.
Nieuwe geneesmiddelen worden zo duur dat zelfs de beste gezondheidssystemen ze niet meer kunnen betalen.
De financiering van artsen zorgt voor tekorten in bepaalde disciplines enerzijds en onnodige ingrepen anderzijds.
Uit winstbejag trekken artsen lucratieve activiteiten weg uit het ziekenhuis.
Ondertussen staan onze verpleegkundigen en verzorgenden onder hoge druk, omdat ze simpelweg met te weinig zijn en doen lang niet alle zorgverstrekkers waar zij het best voor opgeleid zijn.
RESOLUTIES
2.3.1.Winststreven
resolutie 221 - Met ons 'pillenplan' garanderen we ook morgen toegang tot de beste geneesmiddelen.
Want aan innovatieve geneesmiddelen die we niet kunnen betalen, hebben we niets.
We begrenzen daarom de prijzen en maken komaf met geheime contracten.
Via een ontwikkelingsfonds op Europees niveau zetten we nieuwe pistes van geneesmiddelenontwikkeling op.
Net zoals de andere sectoren moet de farmaceutische industrie zich aan de budgettaire afspraken houden.
Daarom schaffen we de beperkingen op hun responsabiliseringsbijdrage af.
resolutie 222 - Het gebruik van geneesmiddelen ligt in ons land zeer hoog.
Sensibilisering, een gecoördineerde aanpak en samenwerking tussen zorgverstrekkers bij de afbouw en een kritische benadering van het voorschrijfgedrag dringen zich op.
resolutie 223 - De regelgeving rond implantaten moet worden verstrengd.
De traceerbaarheid moet volledig centraal en verplicht worden.
De autocontrole is onvoldoende gebleken en moet op federaal en Europees niveau verstrengd worden.
In navolging van de Implant files wordt de Europese verordening inzake medische hulpmiddelen herzien om ervoor te zorgen dat consumentenorganisaties toegang hebben tot de Europese klachtendatabank en het Europese Geneesmiddelenagentschap toeziet op de veiligheid van de hulpmiddelen.
resolutie 224 - Bij de hervorming van de financieringswijze van onze artsen moeten we ook zorgen dat de loonspanning tussen artsen vermindert.
De patiënt en niet wat zijn ziekte opbrengt, zou de drijfveer voor specialisatie moeten zijn.
resolutie 225 - Artsen mogen geen financieel voordeel ondervinden bij hun keuze voor bepaalde geneesmiddelen of andere gezondheidsproducten.
De onafhankelijke artsenbezoekers, die artsen objectieve informatie verschaffen, moeten terug ingevoerd worden.
resolutie 226 - We waken over de trend waarbij artsen lucratieve ingrepen wegtrekken uit het ziekenhuis.
Het verplaatsen van zorg naar villa-geneeskunde wanneer dit voor de patiënt geen meerwaarde biedt, moeten we tegengaan.
In geen geval mag dit ten koste gaan van de kwaliteit en de veiligheid.
Ook mag dit de toegankelijkheid niet ondergraven.
resolutie 227 - Goede zorg mag nooit in het gedrang komen door het winststreven van aandeelhouders.
Private initiatieven kunnen niet vanuit winstoogmerk worden georganiseerd.
De overheid garandeert steeds de toegankelijkheid, betaalbaarheid en de kwaliteit van de zorg.
2.3.2.Zorgverstrekker
resolutie 228 - Het aantal handen in onze zorg moet omhoog.
De zorgtaken van onze ziekenhuizen, binnen en buiten de muren, moeten volledig gefinancierd zijn en onafhankelijk zijn van de 'prestaties' van artsen.
Via bijkomende middelen en het vermijden van onnodige zorg maken we middelen vrij voor 7.500 extra zorgende krachten.
resolutie 229 - We moeten ook werk maken van een betere taakverdeling tussen zorgverstrekkers zodat iedereen doet waarvoor hij het best opgeleid is.
Door verpleegkundigen en zorgkundigen meer gepaste zorgtaken te geven, wordt hun werk ook geherwaardeerd.
Hetzelfde geldt voor de taakverdeling tussen specialisten en huisartsen of paramedici en tussen ziekenhuizen en de ambulante sector.
resolutie 230 - Het aanbod aan zorgverstrekkers moet fijnmaziger gepland worden.
Vlaanderen moet invulling geven aan de subquota om een overaanbod of een tekort aan bepaalde specialisten of huisartsen te vermijden.
Ook wat de paramedische beroepen betreft, is sturing nodig.
Op het vlak van verpleegkundigen is een grote inspanning nodig om een tekort te vermijden.
2.4.ZORGZEKERHEID VOOR ELK KIND
De jeugdhulp maakt voor veel kinderen en jongeren een verschil.
Net daarom zou het een recht voor alle minderjarigen moeten zijn, maar dat is vandaag nog niet het geval.
In 2017 wachten meer dan 6.500 kinderen en jongeren op zorg.
Op een jaar tijd is het aantal kinderen en jongeren die wachten op hulp opnieuw gestegen met 7,8%.
Wie een plaats in een instelling nodig heeft, wacht gemiddeld een half jaar.
Wie recht heeft op een persoonlijk assistentiebudget wacht gemiddeld vier jaar.
Wie ten slotte langsgaat bij een Centrum voor Geestelijke Gezondheidszorg voor een gesprek met de psycholoog wordt gevraagd om maar liefst vier maand later nog eens terug te keren.
Voor kinderen en jongeren tussen 6 en 11 loopt dat zelfs op tot 200 dagen, bijna 7 maand.
Hulpverleners en voorzieningen in de jeugdhulp leveren werk van onschatbare waarde, maar zij komen vele handen tekort.
Lange wachtlijsten kunnen ernstige gevolgen hebben.
De impact van het gebrek aan hulp is groot.
Op kinderen, maar zeker ook op hun ouders.
De problemen bij kinderen en jongeren kunnen zich opstapelen, waardoor zij onnodig in crisissituaties terecht komen.
Daarom pleit sp.a voor zorgzekerheid: wie nood heeft aan zorg, moet die zorg krijgen.
RESOLUTIES
2.4.1.Jeugdhulp
resolutie 231 - Alle kinderen hebben recht op jeugdhulp.
Daarom pleiten wij voor zorgzekerheid voor elk kind, opdat hij of zij zich ten volle kan ontplooien en volwaardig deel kan uitmaken van de samenleving.
Om die zorgzekerheid waar te maken is een toegankelijke jeugdhulp nodig, met zorg op maat.
Dat betekent een breder palet aan rechtstreeks toegankelijke hulp en een uitbreiding van het rechtstreekse en het niet-rechtstreekse hulpaanbod.
resolutie 232 - Elke jongere moet snel kunnen rekenen op de jeugdhulp die hij/zij nodig heeft.
Daarom moeten wachtlijsten worden weggewerkt en wachttijden worden ingekort.
Wachtlijsten mogen geen synoniem zijn van totale afwezigheid van hulp.
Terwijl ze wachten, moeten ouders, kinderen en jongeren kunnen rekenen op overbruggingshulp.
resolutie 233 - We voorzien in een gevarieerd en voldoende aanbod crisisjeugdhulp met directe toegang voor kinderen en verzekeren de doorstroom naar de reguliere jeugdhulpverlening.
resolutie 234 - De toegang tot jeugdhulp wordt minder sterk afhankelijk gemaakt van de diagnose, maar meer van de vastgestelde nood in dialoog met de jongere en zijn/haar familie.
We versterken 'de toegangspoort' zodoende dat er geen wachtlijst bestaat op de toegang van de jeugdhulp.
We moeten vermijden dat we van wachtlijst naar wachtlijst evolueren.
resolutie 235 - Geen enkel kind mag overnachten in een politiecel.
resolutie 236 - We betrekken te allen tijde de jongere en zijn of haar context zo maximaal mogelijk bij het hulpverleningstraject en de beslissingen die daarin worden genomen.
Contextbegeleiding moet nog meer op maat van de individuele noden van het kind en zijn gezin ontwikkeld worden.
resolutie 237 - Elke jongere in de jeugdhulp heeft recht op een trajectbegeleider: een professional die vanaf dag één het dossier van het kind opvolgt en zo zorgt voor meer continuïteit tijdens én na hun hulpverleningstraject.
Nu is de verantwoordelijkheid over de continuïteit nog te vaak te veel verdeeld over alle betrokkenen.
resolutie 238 - We maken werk van continuïteit in de hulpverlening, ook na 18 jaar.
18-jarigen hebben recht op een nazorgplan dat bruggen slaat tussen jeugdhulp en volwassenzorg.
De volwassen leeftijd mag nooit een reden zijn om de hulpverlening van een jongere stop te zetten.
Er wordt werk gemaakt van een vlotte overgang van jeugdhulpverlening naar nieuwe hulpverlening in de volwassenzorg.
resolutie 239 - We herstellen het vertrouwen in de hulpverlener.
We maken van de jeugdhulpmodules brede mandaten, waardoor de hulpverlener jeugdhulpmodules flexibeler kan inzetten, op maat van de behoeften van het kind.
We snoeien drastisch in de administratieve verplichtingen en vereenvoudigen het systeem.
resolutie 240 - Alle zorgvragen van kinderen en jongeren, zowel voor de rechtstreeks als de niet-rechtstreeks toegankelijke hulp, moeten op een uniforme en gecentraliseerde wijze binnen het kader van het decreet Integrale Jeugdhulp geregistreerd worden.
Zo kunnen we op een transparante en eenduidige wijze de behoeften binnen de sector in kaart brengen.
Deze registratie mag niet gepaard gaan met extra administratief werk.
resolutie 241 - De rol van de intersectorale toegangspoort moet wijzigen in een ondersteunende en faciliterende rol die de intersectorale werking stroomlijnt en vereenvoudigt.
De intersectorale poort moet functioneren als intersectoraal aanspreekpunt voor hulpverlening uit zowel de eerste lijn als de gespecialiseerde hulp.
resolutie 242 - Het A-document evolueert tot een begeleidingsplan, waarin de hulpverlener en de jongere het nodige hulpverleningstraject uittekenen.
Dat begeleidingsplan is administratief eenvoudiger in te vullen, staat in rechtstreekse relatie tot het verdere hulpverleningstraject van de jongere en gaat uit van de kracht van de jongere en zijn context.
resolutie 243 - We betrekken ervaringsdeskundigen bij het uitwerken en opvolgen van het beleid en ondersteunen verenigingen die deze jongeren samenbrengen.
2.4.2. Pleegzorg
Resolutie 244 - We zien pleegzorg als een belangrijk alternatief voor residentiële opvang.
We versterken het aanbod door een goed uitgebouwde ondersteuning die aansluit bij de noden van de betrokken actoren, zowel voor als tijdens de plaatsing.
Maar ook een degelijke intensieve begeleiding van pleegkinderen, pleegouders en ouder(s) is noodzakelijk.
Ook wanneer de pleegplaats stopgezet is.
Doorgedreven begeleiding voor de ouders om zo de nodige opvoedingsvaardigheden te verwerven, is een noodzaak voor de terugkeer van het kind.
Net als psychologische begeleiding voor heel het gezin.
We zorgen voor meer ontmoetingsmogelijkheden tussen lotgenoten, broers, zussen en grootouders.
Het welzijn van het kind moet te allen tijde voorop staan, dit boven, ouders en pleegouders.
Elk pleeggezin vorming geven in traumasensitief opvoeden en van bij de start van de plaatsing psychologische begeleiding aanbieden.
Aanvullende hulp bieden aan pleeggezinnen met zware pleegplaatsingen in de vorm van eventuele opvangmogelijkheden.
Op die manier kan het pleeggezin kort op adem komen om een breakdown te voorkomen.
Het pleegkind hoeft zo geen verdere trauma's op te lopen door herplaatsing en pleegouders die afhaken als gevolg.
Terwijl pleegzorg kinderen betere kansen geeft dan plaatsing in een instelling.
Vooral het welbevinden van het kind is de maatstaf bij pleegzorg.
2.4.3. Tienerpooiers
resolutie 245 - We gaan voor een hardere en kordate aanpak van tienerpooiers.
Om het fenomeen de kop in te drukken, wordt de strafmaat voor pooierschap opgetrokken tot 20 jaar gevangenisstraf.
resolutie 246 - We voorzien, net zoals in Nederland, een verstrenging van de zedenwetgeving met betrekking tot digitale vormen van seksueel grensoverschrijdend gedrag, in het bijzonder wanneer het minderjarigen betreft.
resolutie 247 - We voorzien in specifieke opvang en begeleiding voor tienerpooierslachtoffers in een omgeving zonder invloed van daders.
We richten gespecialiseerde 'shelters' op voor de eerste onmiddellijke opvang van deze slachtoffers als eerste stap in de hulpverleningsketen.
resolutie 248 - We zetten een centraal aanmeldingssysteem op bij de centra voor mensenhandel om slachtoffers van tienerpooiers te registreren.
Dat brengt het fenomeen in kaart, detecteert regio's en zorgt voor een betere begeleiding van minderjarige slachtoffers.
resolutie 249 - We zorgen voor gecoördineerde samenwerking en expertise-uitwisseling tussen jeugdhulpverleners onderling, de centra voor mensenhandel, justitie en politie.
We organiseren vorming in de jeugdhulp om het fenomeen tienerpooierschap beter te leren kennen en ermee te leren omgaan.
2.4.4.Jeugddelinquentie
resolutie 250 - We vertrekken vanuit positieve verantwoordelijkheid in plaats van een individueel schuldmodel.
Wij geven altijd prioriteit aan herstelgerichte en constructieve interventies, sp.a plaatst de ontwikkeling, ontwikkelingskansen en re-integratie van de minderjarige centraal.
resolutie 251 - We schrappen de mogelijkheid om minderjarigen uit handen te geven en we maken bij zeer ernstige delicten de opsluiting tot de leeftijd van 25 jaar mogelijk.
resolutie 252 - De minderjarige kan rekenen op bijstand door een jeugdadvocaat bij de Procureur des Konings en de jeugdrechter.
Ook stelt het decreet dat elk optreden wordt uitgevoerd door personen die een speciale en aangehouden vorming hebben genoten over het jeugdrecht.
resolutie 253 - We pleiten ervoor dat een jeugdrechter sancties en maatregelen te allen tijde kan herzien, in het belang én het voordeel van de minderjarige.
resolutie 254 - Net zoals er vandaag al een opleiding bestaat tot 'ervaringsdeskundige in de kansarmoede' kan er een soortgelijke opleiding uitgedacht worden voor ervaringsdeskundigen in de jeugdhulpverlening.
Zij kunnen overheden, organisaties, hulpverleners en jongeren bijstaan om mee de hulpverlening te organiseren en de hiaten in hulpverlening mee aan te pakken.
resolutie 255 - We beperken de ruime actiemogelijkheden van het parket als de schuld niet bewezen is.
Het opleggen van maatregelen en sancties komt volgens ons enkel toe aan de rechter, die de schuld van de minderjarige kan beoordelen.
resolutie 256 - Langdurige gesloten begeleiding van 2-5-7 jaar kan pas voor minderjarigen vanaf 16 jaar.
Bovendien kan langdurige gesloten opvang van minderjarigen enkel in laatste instantie worden overwogen, wanneer noodzakelijk en alle andere interventies niet langer zinvol of mogelijk zijn.
resolutie 257 - Ouders en opvoedingsverantwoordelijken krijgen uitdrukkelijk ondersteuning en begeleiding doorheen het jeugddelinquentie-proces.
2.5.ZORGZEKERHEID VOOR PERSONEN MET EEN HANDICAP
Een handicap brengt vaak extra zorgen met zich mee.
leder van ons kan met een handicap geconfronteerd worden.
Niemand verwacht een handicap bij de geboorte van een kind of denkt aan een blijvende beperking na een ernstig ongeval of ziekte.
Iedereen heeft rechtop de juiste zorg.
Daarom breiden we de Vlaamse Sociale Bescherming uit en realiseren zorgzekerheid voor personen met een handicap.
We koppelen dit aan een integrale benadering en een doorgedreven administratieve vereenvoudiging.
RESOLUTIES
resolutie 258 - We gebruiken de fiscale autonomie om op basis van de decretaal vastgelegde vijfjaarlijkse inschatting van de noden voor personen met een handicap, bij het begin van de legislatuur de nodige centen te garanderen.
Op deze manier maken we de bijdrage aan de zorgzekerheid ook inkomensgebonden, progressief en dus rechtvaardiger dan de forfaitaire bijdrage aan de Vlaamse Sociale Bescherming.
We werken de wachtlijsten inzake persoonsvolgende financiering weg.
resolutie 259 - We schaffen leeftijdsgrenzen af en houden voortaan enkel nog rekening met de beperkingen en mogelijkheden van de persoon en zijn omgeving.
resolutie 260 - We realiseren het unieke welzijnsdossier: 1 dossier, 1 inschaling, 1 aanvraag, ongeacht hoeveel actoren de zorgnood afdekken.
Het moet mogelijk zijn om bij een wijziging in de hulpverlening, veel sneller opnieuw een inschaling te doen.
resolutie 261 - We besteden bijkomende aandacht aan de problematiek van personen met een lichte beperking of autismespectrumstoornis die wel degelijk zorgbehoevend zijn, maar door de tekorten en prioritisering in de sector jarenlang de nodige zorg ontzegd zijn.
resolutie 262 - We herbekijken het huidige model van het aanbieden, de prijsvorming en de terugbetaling van hulpmiddelen.
We moeten vermijden dat onze hulpmiddelen duurder zijn dan in de ons omliggende landen.
Ook het hergebruik van hulpmiddelen moet bevorderd worden.
De lijst van terugbetaalde hulpmiddelen moet meer mogelijkheden bieden om de nood van de persoon met een handicap beter te vervullen en ruimte te laten voor innovatieve hulpmiddelen.
resolutie 263 - We versterken de ondersteuning van mantelzorgers, ook financieel, zodat de keuze voor mantelzorg niet tot bijkomende financiële risico's leidt.
Resolutie 264 - Het belastingvoordeel voor personen die erkend zijn voor invaliditeit of verlies van 1/3 verdienvermogen moet ook toegepast worden indien de erkenning na 65 jaar plaatsvindt.
2.6.GEESTELIJKE GEZONDHEIDSZORG
Wereldwijd vormen psychische klachten een belangrijk probleem.
Dat is ook in Vlaanderen het geval.
Onderzoek toont aan dat bijna de helft van de bevolking ooit in zijn leven met een psychisch probleem geconfronteerd wordt.
Ongeveer 50% van de psychische problemen ontstaat voor de leeftijd van 14 jaar en 75% van de psychische problemen ontstaat voor het 25ste levensjaar.
Daarnaast neemt ook het aantal suïcidepogingen en zelfmoordgedachten toe.
Voor Vlaanderen komt dat neer op ongeveer drie pogingen per dag.
Vlaanderen scoort daarmee 1,5 keer hoger dan het Europese gemiddelde.
Er is geen consequente beleidsvisie over het inzetten van vrijheidsbeperkende en vrijheidsberovende maatregelen in kinder- en jeugdpsychiatrie en de jeugdhulp.
In de praktijk wordt in drie kwart van de gevallen de afzondering en de fixatie niet beperkt tot de situatie van acuut en ernstig gevaar, sp.a wil komaf maken met deze wantoestanden.
RESOLUTIES
resolutie 265 - We verbeteren de toegankelijkheid en de betaalbaarheid van de geestelijke gezondheidszorg met bijzondere aandacht voor kwetsbare groepen en diversiteit.
In het kader van preventie en gezondheidsbevordering versterken we de ambulante geestelijke gezondheidszorg met het structureel verankeren van de eerstelijnspsychologische functie en een versterking Centra voor Geestelijke Gezondheidszorg.
De geografische verschillen in de uitbouw hiervan moeten verdwijnen,
evenals de wachtlijsten.
Samenwerking en afstemming binnen alle eerstelijnszones moeten de zorg voor zorgbehoevenden en hun omgeving verbeteren.
resolutie 266 - We versterken de ambulante teams in de psychiatrie, die patiënten in hun thuisomgeving opvangen en een ondersteunend netwerk rond de patiënt uitbouwen.
We zorgen voor een wettelijke verankering van de artikel 107 netwerken.
resolutie 267 - De middelen van de residentiële zorg moeten naast een volwaardig uitgebouwde ambulante zorg staan.
In te veel gevallen zijn opnames de enige mogelijkheid voor mensen, omdat alternatieve zorg ontbreekt.
resolutie 268 - Kinderen en jongeren onder de 16 jaar met psychische problemen worden nooit gedwongen opgenomen in de volwassenenpsychiatrie.
In overleg met de sector wordt er gezocht naar andere oplossingen.
resolutie 269 - We versterken met hoge prioriteit specifieke werkterreinen binnen de geestelijke gezondheidszorg, zoals zelfdodingspreventie, bestrijding van depressie en burn-out, forensische psychiatrie en zorg voor geïnterneerden.
We maken verder werk van meer gespecialiseerde forensische centra.
resolutie 270 - We zetten in op destigmatisering en het bespreekbaar maken van geestelijke gezondheids- en verslavingsproblemen in de samenleving.
We stimuleren het inzetten van ervaringsdeskundigheid in het personeelsbeleid van voorzieningen en diensten.
resolutie 271 - We vergroten de aandacht voor het psychisch welzijn van kinderen en jongeren.
We informeren jongeren over hun psychisch welzijn.
We versterken en verbinden het huidige online informatieaanbod rond mentaal welbevinden voor kinderen en jongeren.
We zorgen voor een betere toegang tot chat- en telefoonlijnen door te investeren in voldoende mankracht en capaciteit.
Therapie voor een kind moet kosteloos mogelijk zijn zonder de toestemming van beide ouders.
resolutie 272 - We zorgen voor een structurele inbedding van psycho-educatie in de eindtermen en leerplannen.
We voorzien een duidelijk, herkenbaar, aanwezig en vertrouwelijk aanspreekpunt op elke school.
We investeren in een schoolcultuur waar kinderen en jongeren kunnen werken aan een fitte mentale gezondheid.
We passen vormen van peer support toe.
resolutie 273 - We pleiten voor een verbod op eenzame afzondering onder de 16 jaar en een algemeen verbod op fixatie.
We werken een coherente richtlijn uit met betrekking tot de toepassing van vrijheidsbeperkende en vrijheidsberovende maatregelen, waarin het verbod op eenzame afzondering onder de 16 jaar en het verbod op fixatie het uitgangspunt is en waarbij er een expliciete verantwoordingsplicht is indien er toch wordt overgegaan tot afzondering en fixatie.
Bij deze uitzonderingssituaties moet de afzondering gepaard gaan met continue menselijke nabijheid.
Deze richtlijn moet concrete voorwaarden bevatten om over te gaan naar afzondering, zoals overleg in het multidisciplinair team en het uitsluiten van minder invasieve maatregelen.
Er moet telkens beoogd worden de minst invasieve maatregel mogelijk toe te passen.
resolutie 274 - We stimuleren een geïntegreerd preventief beleid van agressiepreventie en de-escalatie op kinder-, jeugd- en volwassenenpsychiatrie en in alle jeugd- en zorginstellingen.
resolutie 275 - We voorzien in voldoende personeelsomkadering om één op één begeleiding mogelijk te maken wanneer hoogintensieve en nabije zorg noodzakelijk is.
resolutie 276 - We investeren in de aanpassing van infrastructuur en architectuur van afdelingen in de kinder- en jeugdpsychiatrie en jeugdhulpvoorzieningen om een aangenaam en veilig behandelklimaat te creëren.
resolutie 277 - We stellen vormingsbudgetten ter beschikking om het professioneel handelen verder te ondersteunen, maar ook om het managen van dergelijke ingrijpende cultuur- en klimaatveranderingen te ondersteunen.
2.7.EEN ZORGELOZE OUDE DAG
We leven met meer langer.
Dat is goed nieuws, maar dat betekent ook dat we ons anders moeten organiseren om iedereen op een waardige manier ouder te laten worden.
Want ooit hebben we allemaal zorg nodig.
We hebben er dan ook allemaal belang bij dat de zorg die we als overheid aan onze senioren bieden van een hoog niveau is en dat iedereen ervan kan genieten, ongeacht woonplaats of financiële situatie.
Dat is zorgzekerheid.
We laten als sp.a de financiering opnieuw aansluiten bij de zorgnoden en plaatsen het welbevinden van zowel de zorgontvangers als de zorgverleners centraal.
Als we weten dat Vlaanderen in 2035 meer dan 450.000 60-plussers extra zal tellen, moeten we ons zorgmodel daar nu naar modelleren.
Ouderen die zich eenzaam voelen of die hulp aan huis nodig hebben, omdat ze niet langer alleen uit de voeten kunnen.
Maar evenzeer ouderen die niet meer thuis kunnen wonen, en voor wie de familie professionele hulp zoekt.
Hen moeten we zorgzekerheid bieden.
RESOLUTIES
resolutie 278 - Kwalitatieve zorg garanderen we via voldoende personeel.
Met de aanwerving van 3150 nieuwe personeelsleden werken we de achterstand inzake zorgzwaartefinanciering weg, waardoor de werkdruk daalt en iedere rusthuisbewoner de gepaste zorg krijgt.
Resolutie 279 - Cultuursensitiviteit is een belangrijke uitdaging in onze ouderenzorg.
Een deel van de oplossing ligt in het zorgen voor een betere weerspiegeling van de diversiteit in onze samenleving in de zorgberoepen.
resolutie 280 - We voorzien een groeipad in de thuiszorg waarmee we de impact van de vergrijzing opvangen en elke zorgprofessional opnieuw voldoende tijd geven om deze taken te verrichten.
resolutie 281 - We houden zorg betaalbaar door het invoeren van een maximumfactuur in de ouderenzorg, waarbij de kosten nooit hoger mogen zijn dan het inkomen.
resolutie 282 - Goede zorg mag nooit in het gedrang komen door het winststreven van aandeelhouders.
Private initiatieven kunnen niet vanuit winstoogmerk worden georganiseerd.
De overheid garandeert steeds de toegankelijkheid, betaalbaarheid en de kwaliteit van de zorg.
resolutie 283 - Transparantie bij de factuur staat centraal.
We harmoniseren de regelgeving rond dagprijzen en supplementen zodat, het zorgontvangers duidelijk is waarvoor zij betalen.
resolutie 284 - We voorzien in een zorgcontinuüm door thuiszorg en residentiële zorg - en alle mogelijke variaties daartussen, zoals specifieke zorg voor personen met jongdementie - volledig complementair te maken en zo goed mogelijk in elkaar te passen.
Wij willen in elke gemeente een ketting van voorzieningen: van dienstencentrum over preventief aanbod tot en met woonzorgcentra.
We maken ook werk van innoverende woonvormen en zetten in op instrumenten die aanpassingen op maat van ouderen aan bestaande woningen stimuleren.
resolutie 285- We blijven inzetten op initiatieven die de afstand tussen een woonzorgcentrum en de omgeving van de zorgbehoevende zo klein mogelijk maken.
In dat kader blijven we ook werken aan de toegankelijkheid van onze woonzorgcentra voor nieuwe samenlevingsvormen en de beleving ervan.
We stimuleren samenwerkingsverbanden tussen het verenigingsleven, mantelzorgorganisaties en -aanbieders, wijkverpleegdiensten en woonzorgcentra.
resolutie 289 - In de strijd tegen vereenzaming bij ouderen zetten we in op bijkomende deskundigheidsuitbouw in woon- en zorgcentra en opgelegde minimale kwaliteitseisen inzake preventie en aanpak van eenzaamheid voor de Vlaamse woon- en zorgcentra (WZC).
Deze kwaliteitseis dient opgenomen te worden in het kwaliteitsbeleid van de WZC en door de betreffende zorginspectie opgevolgd te worden.
Resolutie 290 - We voorzien als overheid bijkomende handvaten om in elke gemeente een leeftijdsvriendelijk beleid te ontwikkelen naar het model van de Wereldgezondheidsorganisatie.
HOOFDSTUK 3 - Zekerheid op gelijke kansen.
Voor iedereen.
3.1.INVESTEREN IN DE ALLERJONGSTEN
Ongelijkheid start bij de geboorte.
In Vlaanderen wordt 1 op 7 kinderen in kansarmoede geboren.
De kloof op jonge leeftijd weegt levenslang door.
Investeren in de allerjongste levensfase heeft de grootste impact op het wegwerken van ongelijke kansen doorheen het leven.
De kinderbijslag, een actief gezinsbeleid en het recht op kwalitatieve kinderopvang zetten we in om onze allerkleinsten alle kansen te bieden op een succesvol leven.
RESOLUTIES
resolutie 291 - We investeren in een perinataal netwerk: Nog voor de geboorte staat een perinataal netwerk klaar om ouders tijdens de zwangerschap te ondersteunen.
De samenwerking tussen verschillende diensten die in dit netwerk aanwezig zijn zorgen ervoor dat kwetsbare gezinnen van nabij kunnen opgevolgd worden en de nodige prenatale zorgen krijgen.
Op deze manier krijgt het ongeboren kind de beste zorgen om vanaf de geboorte te starten.
resolutie 292 - De kinderbijslag wordt hervormd, zodat meer middelen georiënteerd worden naar wie het echt nodig heeft.
De kinderbijslag is het instrument bij uitstek om kinderarmoede aan te pakken.
resolutie 293 - De vroege detectie van armoede en ongelijkheid is cruciaal.
Daarom zetten we meer in op preventieve gezinsondersteuning bij alle gezinnen met jonge kinderen, zodat kinderen zich ook in hun thuiscontext maximaal ondersteund en beschermd weten.
Het welzijn van het kind is steeds de hoofdzaak.
resolutie 294 - Als sp.a gaan we voluit voor een kindvriendelijk Vlaanderen en Brussel.
De expertise van kindvriendelijke gemeenten wordt breed verspreid en door middel van kennisuitwisseling en projectsubsidies maken we van Vlaanderen tegen 2024 een integraal kindvriendelijke regio.
resolutie 295 - Om elk kind perspectief te geven op een optimale ontwikkeling en een goed leven, garanderen we een betaalbare plek in een kwaliteitsvolle kinderopvang voor elk kind.
We zorgen voor meer en beter opgeleide kinderbegeleiders in de kinderopvang: de ratio begeleider/kind brengen we van 1 op 8 naar 1 op 5 en we stellen meer bachelors te werk in de kinderopvang.
We koppelen kinderopvang aan preventieve gezinsondersteuning door kinderopvanginitiatieven uit te bouwen tot ontmoetingsplaatsen voor ouders.
We zetten erop in om kindbegeleiders en verantwoordelijken praktisch in de mogelijkheid te stellen aan kwaliteitsverbetering te doen en bijscholing te volgen.
resolutie 296 - We garanderen voor elk kind een opvangplaats.
We gaan een stap verder dan het huidige decreet kinderopvang, zowel met betrekking tot het kwalitatief als het kwantitatief groeipad.
We voorzien 110.000 extra plaatsen tegen 2030 om een vergelijkbare participatie te hebben als in het kleuteronderwijs.
We stimuleren actief dat kinderen naar de kinderopvang worden gebracht.
resolutie 297 - sp.a voert een recht in op kosteloze kinderopvang voor elk kind.
Gedurende het eerste levensjaar heeft elk kind vanaf zes maanden recht op één dag kosteloze kinderopvang per week.
In zijn tweede levensjaar worden dat twee dagen kosteloze kinderopvang per week.
We verlagen bovendien de algemene kostprijs door alle kinderopvangplaatsen inkomensgerelateerd te maken.
We verlagen opnieuw de minimumtarieven voor kansen- en voorrangsgroepen en schrappen de bestaande respijtdagen-regeling in geval van ziektedagen, gezinsverlof of uit noodzaak bij atypische werkuren.
resolutie 298 - Het huidige opvang- en onderwijslandschap stemmen we beter op elkaar af.
We voorzien een harmonisering van het kwaliteits- en regelgevend kader en werken naar een eenvormige financiering.
3.2.ONDERWIJS OPNIEUW DE KANSENMOTOR
3.2.1.Kwaliteitsvol onderwijs
Decennialang was onderwijs de kansenmotor bij uitstek.
Ons onderwijs is nog steeds wereldtop, maar de kwaliteit daalt.
Bovendien gaapt er een enorme kansenkloof.
De thuissituatie, ook de sociaal-economische, blijft zeer bepalend voor de kansen van leerlingen.
Dit toont zich al op zeer jonge leeftijd.
Het al dan niet deelnemen aan de kleuterklas heeft een grote impact op het verdere studieverloop van jongeren.
We investeren er dan ook in om elk kind een plek te bezorgen in een kwaliteitsvolle kleuterklas.
Doorheen ons onderwijs leggen we de lat opnieuw hoger.
Te veel leerlingen halen vandaag zelfs de minimumlat van de eindtermen niet.
Onderwijs dat opnieuw ambitieus is voor alle leerlingen, met voldoende aandacht voor welbevinden, is de beste garantie op het verkleinen van de kloof.
Kennis van het Nederlands is in ons onderwijs een belangrijke voorwaarde voor kennisverwerving in andere domeinen, maar vooral voor geslaagd samenleven binnen en buiten ons onderwijs.
We zetten ons dan ook in voor een zo sterk mogelijke kennis van het Nederlands bij alle leerlingen.
De thuistaal kan voor sp.a hierbij een stimulans zijn in plaats van een hindernis.
We koesteren de meertaligheid van onze jongeren en streven naar sterke kennis van zoveel mogelijk talen.
RESOLUTIES
resolutie 299 - We verlagen de leerplicht naar 3 jaar en versterken het kleuteronderwijs door de financiering te verhogen.
We zorgen voor een vlotte overgang van kinderopvang naar het kleuteronderwijs door hen inhoudelijk, regelgevend en qua locatie dichter bij elkaar te brengen.
resolutie 300 - We zorgen voor een warm basisonderwijs met veel ruimte voor differentiatie.
Vandaag staan leerkrachten vaak alleen voor te grote klassen.
We zorgen voor minder leerlingen per leerkracht door o.a. in te zetten op co en teamteaching.
Zo maken we de job van leerkracht werkbaarder en zorgen we dat leerkrachten de ruimte hebben om met individuele leerlingen aan de slag te gaan.
resolutie 301 - We leggen de lat in ons onderwijs hoger door alle leerlingen over de ambitieuze lat van de eindtermen, de minimumdoelen van ons onderwijs, te krijgen.
We meten op het eind van elk niveau het halen van de eindtermen op schoolniveau door een gestandaardiseerd toetsbeleid.
Scholen waar het resultaat structureel te laag ligt, worden ondersteund om betere resultaten te halen door een goedwerkende en goed bemande pedagogische begeleidingsdienst.
resolutie 302 - Scholen met een meer uitdagende leerlingenpopulatie ontvangen een verhoogde basisfinanciering op basis van leerlingenkenmerken.
Vandaag bedraagt dit ongeveer 15%.
We verhogen dit percentage de komende jaren stapsgewijs.
De besteding en de impact van deze middelen worden structureel in kaart gebracht en goede praktijken worden uitgewisseld.
resolutie 303 - We versterken de kwaliteit van ons onderwijs door internationale samenwerking en uitwisseling, zowel binnen het leerplicht- als het hoger onderwijs.
We zetten in op mobiliteit van leerlingen, studenten, leerkrachten en docenten en voorzien hiervoor op Europees en Vlaams niveau extra middelen.
Hoger onderwijsinstellingen krijgen voldoende ruimte om zich als aantrekkelijke ontvangende instelling internationaal te profileren.
resolutie 304 - We zetten bijkomend in op samenwerking inzake onderzoeksinfrastructuur tussen onderwijs- en onderzoeksinstellingen.
Op deze manier verhogen we de benuttingsgraad van de bestaande infrastructuur, versterken de samenwerking en creëren we nieuwe mogelijkheden.
resolutie 305 - Door een evenwichtig financieringsmodel garanderen we de kwaliteit van ons hoger onderwijs.
We dichten de kloof tussen hogescholen en universiteiten inzake financiering en evalueren het huidige financieringsmechanisme grondig.
resolutie 306 - Samen met de hoger onderwijsinstellingen stimuleren we het gebruik van innovatieve onderwijstechnologieën.
We ondersteunen de ontwikkeling van een breed online opleidingsaanbod.
Een dergelijk aanbod op maat van studenten kan de participatie aan het hoger onderwijs versterken.
3.2.2.Stapsgewijs naar gratis onderwijs
De grondwet schuift kosteloze toegang tot het leerplichtonderwijs als basisprincipe naar voor.
Als stap hiernaartoe werd een maximumfactuur in het kleuter- en lager onderwijs ingevoerd.
De voorbije legislatuur werd de maximumfactuur verhoogd en werd er geen enkele stap gezet naar een verdere uitrol in het secundair onderwijs.
Als sp.a kiezen wij radicaal voor een andere koers.
Te vaak zien wij dat de hoogte van de schoolrekening een bepalende factor is bij de studiekeuze van jongeren.
Dure beroepsgerichte opleidingen die aansluiten bij de talenten van jongeren worden vermeden.
Er wordt gekozen voor goedkopere en vaak minder passende opleidingen.
De hoogte van de schoolfactuur mag nooit de studiekeuze bepalen.
Daarnaast weegt de schoolfactuur vele ouders op de schouders.
Onbetaalde schoolfacturen hangen hen als een zwaard van Damocles boven het hoofd.
We stappen bovendien af van de vrijblijvendheid die de voorbije jaren werd gehanteerd.
Scholen konden zelf kiezen of ze instapten in projecten van kostenbeheersing.
We aanvaarden niet dat in Vlaanderen duurdere of goedkopere scholen bestaan.
Ook de schoolkeuze mag niet bepaald worden door de schoolfactuur.
RESOLUTIES
resolutie 307 - We maken het kleuter- en basisonderwijs volledig gratis en verhogen de werkingsmiddelen van scholen.
resolutie 308 - We gaan op termijn naar volledig kosteloos leerplichtonderwijs.
Als eerste stap voeren we een maximumfactuur in in het secundair onderwijs.
We garanderen voldoende werkingsmiddelen voor secundaire scholen, zodat alle middelen voor het bereiken van de eindtermen kosteloos kunnen aangeboden worden.
Vanaf schooljaar 2020-2021 moet de maximumfactuur in het secundair onderwijs een feit zijn.
resolutie 309 - We gaan voluit voor het menswaardig innen van schoolfacturen.
Gelijktijdig met een maximumfactuur voeren we in het secundair onderwijs een verplichte gespreide betaling in en een verbod op kosten op de aanmaning.
We voeren een verbod op incassobureaus in voor het innen van schoolfacturen.
resolutie 310 - Scholen worden ondersteund om aan kostenreductie te doen.
De goede voorbeelden die hierrond werden ontwikkeld in projecten zoals SOS Schulden op school en het project "Samen tegen Onbetaalde Schoolfacturen" worden in heel Vlaanderen uitgerold.
Kostenbeheersing wordt een structureel deel van het intern kwaliteitsbeleid van scholen.
resolutie 311 - In het hoger onderwijs zorgen we voor een maximale transparantie van de kosten en ondersteunen we hogescholen en universiteiten in hun streven naar kostenbeheersing zodat het inschrijvingsgeld stapsgewijs omlaag kan.
We verbreden de opstap naar de studiebeurzen, zodat de facturen betaalbaar blijven.
Met een verlaging van het inschrijvingsgeld naar het niveau van 2014, houden we het hoger onderwijs toegankelijk en betaalbaar.
3.2.3.Leerkrachten als drijvende kracht van ons onderwijs
Leerkrachten zijn dé sleutel om jongeren zelf hun talenten te laten ontdekken, interesses op te wekken en zich maximaal te ontplooien.
We hebben er alle baat bij om gemotiveerde en uitstekend opgeleide mensen voor de klas te krijgen, die plezier aan hun vak beleven en hedendaags onderwijs geven.
Helaas kiezen steeds minder mensen vooreen job als leerkracht.
Hierdoor ontstaat een steeds nijpender tekort.
Momenteel zijn er al meer dan 1.000 leerkrachten tekort.
Tegen 2025 heeft Vlaanderen in totaal meer dan 35.000 extra leerkrachten nodig.
RESOLUTIES
resolutie 312 - Door gerichte acties rekruteren we elk jaar 6.000 extra leerkrachten.
Via mediacampagnes zetten we de positieve en transformerende kracht van leerkrachten in de verf.
Met een "Talent for Teaching"-programma bereiden we jongeren in het secundair onderwijs die talent en interesse tonen voor een pedagogische opdracht voor op de lerarenopleiding.
We versterken de zij-instroom door volwaardige anciënniteit toe te kennen aan wie kiest voor een job in het onderwijs met ervaring in de privésector en het stimuleren van het deeltijds opnemen van een lesopdracht.
We zetten ook specifiek in op het rekruteren van meer mannen voor het lerarenkorps.
resolutie 313 - We pakken niet alleen het toekomstige maar ook het huidige lerarentekort, in het bijzonder inzake wetenschap, wiskunde en technologie aan door in samenwerking met de private sector een expertisepool op te zetten waarbij personeelsleden tijdelijk of structureel als leerkracht kunnen ingezet worden.
resolutie 314 - We maken werk van een echte inhoudelijke hervorming van de lerarenopleiding.
We versterken de wetenschappelijke kennis bij toekomstige leerkrachten en bereiden hen beter voor op de schoolrealiteit door een ruim en divers aandeel stage in het programma op te nemen.
resolutie 315 - sp.a versterkt de aantrekkelijkheid van het beroep door een competitieve en verhoogde verloning, drastische planlastverlaging en door het uitwerken van een modern loopbaanmodel.
Startende leerkrachten bieden we werkzekerheid door een startersbaan van 4 jaar waarbinnen er voldoende ruimte is voor training on the job, lesvoorbereiding en feedback.
De aanvangsbegeleiding van de startende leerkrachten wordt o.m.  opgenomen door ervaren leerkrachten.
Om de job werkbaar te houden, zetten we in op landingsbanen voor oudere leerkrachten waar bij ze op diverse manieren hun expertise kunnen delen met het schoolteam.
Een aandachtspunt is 'Onderwijzen zonder stress' waarbij het welbevinden van de leerkracht centraal staat.
Stress, burn-out, planlast,... trachten we te reduceren door ondersteunende oplossingen te zoeken samen met de actoren in het onderwijsveld.
resolutie 316 - sp.a creëert meer mogelijkheden tot differentiatie binnen de functie van leraar.
We stimuleren leraren door bedrijfsstages en innovatieve projecten op te zetten, door lesgeven in een andere context aan te moedigen.
We geven leraren de mogelijkheid om zich tijdens de loopbaan bij te scholen en te bekwamen.
Dit geeft zuurstof, nieuwe ideeën en knowhow.
resolutie 317 - sp.a investeert in professionalisering op maat van leraren.
We ontwikkelen structurele professionaliseringstrajecten rond een reeks van maatschappelijke en pedagogische evoluties.
De ontwikkeling en het op punt houden van competenties is belangrijk tijdens de hele loopbaan.
Dat is zowel een recht als een plicht voor de leraar.
resolutie 318 - Leerkrachten staan of vallen met de sterkte van het directieteam.
We vormen sterke directieteams waarbij elk vanuit zijn of haar sterktes een deel van het takenpakket kan invullen.
Elke school heeft een eigen pedagogische directeur die zich volledig kan bezighouden met het coachen van het schoolteam.
Administratieve en technische kennis brengen we naar het niveau van de scholengroep of - gemeenschap.
We investeren bijkomend in werkbaar werk en een professionele vorming voor schooldirecteurs.
resolutie 319 - Ook in het hoger onderwijs besteden we bijzondere aandacht aan werkbaar werk voor docenten.
We stimuleren carrièremodellen die de huidige verschroeiende ratrace tegengaan en uitgaan van synergie in plaats van concurrentie.
We waken over het welbevinden van academici, in het bijzonder startende onderzoekers en doctorandi en garanderen voldoende carrièremogelijkheden binnen en buiten het hoger onderwijs.
3.2.4.Warme en zorgzame scholen
Onze scholen zijn meer dan alleen een plaats voor kennisoverdracht.
Het is de plaats waar onze jongeren het grootste deel van hun jeugd doorbrengen.
Naast aandacht voor kennisoverdracht dient er dan ook voldoende ruimte te zijn voor zorg, zeker in het basisonderwijs.
We ontwikkelen onze scholen tot warme, zorgzame omgevingen waar leerlingen zich goed voelen en gestimuleerd worden om te leren en te leven.
RESOLUTIES
resolutie 320 - We zorgen voor voldoende gezonde voeding op school.
Naast een gratis gezonde warme maaltijd voor alle kinderen, verdelen we - in overleg met de fruitsector - fruitoverschot als gratis en gezond vieruurtje in alle scholen.
We ondersteunen eveneens de scholen om een kwaliteitsvol, gestructureerd bewegingsbeleid uit te bouwen en in te bedden in het gezondheidsbeleid.
We inspireren de scholen om een gezonde mix van zitten, bewegen en sporten te realiseren.
resolutie 321 - We stimuleren een sterk zorgbeleid in elke school waarbij de leerling centraal staat.
We omkaderen leerlingen en leerkrachten beter door voldoende gekwalificeerd zorgpersoneel op school.
We versterken de CLB's door meer expertise en personeel, zodat zij het stijgend aantal zorgvragen opnieuw kunnen beantwoorden.
We bouwen de zorgondersteuning voor scholen regionaal en netoverschrijdend uit.
Ouders worden als gelijkwaardige partner betrokken in het zorgbeleid op individueel en schoolniveau.
resolutie 322 - We zorgen voor een maximale kennisoverdracht tussen het gewoon en het buitengewoon onderwijs zodat kinderen zich in beide onderwijssystemen maximaal gewaardeerd en gestimuleerd voelen.
Het buitengewoon onderwijs staat bij uitstek in voor doorgedreven maatwerk.
Voor die leerlingen waar het gewoon onderwijs onvoldoende maatwerk kan bieden, biedt het buitengewoon onderwijs de kans op een warme en zorgzame omgeving waarbinnen de leerling op eigen tempo kan ontwikkelen.
resolutie 323 - Scholen helpen mee bij de snelle detectie van armoede.
Leerkrachten worden ondersteund om deze signalen te detecteren en te signaleren.
Door een kostendrukking en hoge sensibiliteit voor de armoedeproblematiek strijden scholen actief mee tegen armoede en het stigma rond armoede.
We investeren in zorgomkadering, buddyprojecten en brugfiguren op school om op de psychische en motivationele aspecten van kansarmoede te werken en versterken de kennis rond dit thema in de lerarenopleiding.
resolutie 324 - We gaan van projectmatig werken rond pesten op school naar een verplicht structureel anti-pestbeleid in alle scholen via initiatieven zoals Peer Support en richten een kenniscentrum rond cyberpesten op.
resolutie 325 - Een groot deel van het schoolpatrimonium is vandaag verouderd.
Vele scholen beantwoorden zelfs niet meer aan de minimumvereisten qua kwaliteit.
De inspanningen van de voorbije legislatuur waren ruim onvoldoende om ook de komende jaren voldoende en kwaliteitsvolle capaciteit te garanderen zodat elke leerling een stoel heeft.
We starten een grootschalige investeringsoperatie om de achterstand inzake scholenbouw weg te werken.
3.2.5.Samen leren, samenleven
Ons onderwijs heeft voor sp.a twee basisopdrachten: talenten ontwikkelen voor de arbeidsmarkt van morgen en burgers vormen voor de samenleving.
De arbeidsmarkt van de toekomst wordt sowieso een netwerkeconomie en de diversiteit in de samenleving zal enkel toenemen.
Leren samenwerken en samenleven zijn dan ook cruciaal.
We moeten de schotten in ons onderwijs dan ook wegwerken.
Leerlingen samenbrengen in plaats van op te delen, dat moet het doel zijn in ons onderwijs.
RESOLUTIES
resolutie 326 - We richten ons specifiek naar momenteel ondervertegenwoordigde groepen inzake voldoende aanwezigheid in de kleuterklas.
Door lokaal een aanklampend en stimulerend beleid te voeren overtuigen we ouders van het belang van maximale aanwezigheid in de kleuterklas.
resolutie 327 - Ons basisonderwijs haalt internationaal sterke resultaten met dank aan de geïntegreerde aanpak.
We kiezen resoluut voor het versterken van ons basisonderwijs vanuit deze geïntegreerde aanpak met extra aandacht voor binnenklasdifferentiatie zodat er ruimte is voor remediëring en verdieping op individueel niveau.
resolutie 328 - We gaan het vervroegen van de studiekeuze naar 11 jaar tegen en kiezen voor een geleidelijke studiekeuze.
resolutie 329 - We stappen af van de hiërarchisch geladen termen ASO, TSO, BSO en gebruiken enkel nog de nieuwe termen 'doorstroomrichtingen' en 'arbeidsmarktgerichte richtingen' om de finaliteit van een richting te duiden.
Daaronder delen we de opleidingen niet langer op op basis van onderwijsniveau maar van interessedomein.
resolutie 330 - Jongeren zullen later samen werken, laten we ze dan ook al samen studeren: we zetten in op de organisatie van domeinscholen waarbinnen een brede waaier aan opleidingen binnen een bepaald interessedomein wordt aangeboden.
Binnen deze domeinscholen wordt sterk ingezet op richtingoverschrijdend samenwerken, zodat praktische en theoretische kennis worden uitgewisseld.
resolutie 331 - We versterken de eindtermen burgerschap, ethiek en levensbeschouwing en stimuleren het aanbieden van een vak burgerschap in alle onderwijsnetten.
Dit vak burgerschap vervangt het gescheiden levensbeschouwelijk onderricht binnen het standaardcurriculum.
Het individuele recht van elk kind op levensbeschouwelijk onderricht blijft behouden: Leerlingen die levensbeschouwelijk onderricht wensen kunnen dit aangeboden krijgen binnen de schoolmuren, maar buiten de lesuren.
resolutie 332 - Om alle jongeren gelijke kansen te geven, streven we naar een goede sociale mix in alle scholen.
Met heldere en sociale inschrijvingsregels bieden we, naar het voorbeeld van Gent, elk kind de kans op zijn of haar school van keuze.
We zorgen bovendien voor uniforme data en regels voor geheel Vlaanderen die het schoolkamperen definitief uit de wereld helpen.
resolutie 333 - Een gedeelde taal is een belangrijke motor voor geslaagd samenleven.
We versterken dan ook de kennis van het Nederlands
maar gebruiken ook de meerwaarde van meertaligheid binnen de klas, bv. via CLIL (lessen in een andere taal dan het Nederlands, immersieonderwijs), het geven van niet-taalvakken in een andere taal.
Voor leerplichtige nieuwkomers bieden we een sterk aanbod en uitgebreider OKAN (Onthaalklas Anderstalige Nieuwkomers) aan.
Maar na deze intensieve taalopleiding streven we naar een zo snel mogelijke integratie in de gewone klassen.
resolutie 334 - Aangezien afkomst ook in het hoger onderwijs geen drempel mag vormen, versterken we het diversiteitsbeleid in het hoger onderwijs met een doelgerichte monitoring van de in- en doorstroom en het structureel uitwisselen van goede praktijken over de instellingen heen.
3.2.6. Oriënteren vanuit talenten in plaats van vanuit falen
Ons onderwijs wordt vandaag gekenmerkt door een negatief oriënteringsbeleid.
We oriënteren jongeren niet op basis van hun sterktes maar al te vaak op basis van hun zwaktes.
Faalervaringen zitten ingebakken in ons onderwijs en hoewel dit voor sommige jongeren kan motiveren, leidt het toch vooral tot een negatief zelfbeeld, ontgoocheling en vaak ook foute studiekeuzes.
Flet negatief oriënteringsbeleid is bovendien één van de grote oorzaken voor het watervaldenken in ons onderwijs.
We stoppen de waterval en maken van ons onderwijs een rivier van talenten.
We stoppen de negatieve oriëntering en zetten in op het ontdekken en stimuleren van talenten van jongeren.
Op deze manier pakken we schoolmoeheid, spijbelgedrag en ongekwalificeerde uitstroom aan.
RESOLUTIES
resolutie 335 - Het recent ingevoerde A- en B-attest op het einde van het basisonderwijs waarbij kinderen van 11 en 12 jaar worden opgedeeld en kinderen met een B-attest te horen krijgen wat ze niet kunnen, schaffen we opnieuw af.
resolutie 336 - De A- en B-stroom in de eerste graad van het secundair geeft meteen een duidelijke hiërarchie aan.
Daar stappen we van af.
We hervormen de B-stroom naar een oriëntatieklas (OK) waarbij de nadruk ligt op remediëring en oriëntatie.
Door innovatieve lesvormen te hanteren met veel aandacht voor maatwerk, zorgen we ervoor dat de leerlingen in de oriëntatieklassen nadien versterkt kunnen overgaan naar doorstroom- of arbeidsmarktgerichte opleidingen in de 2e graad van het secundair onderwijs.
resolutie 337 - De eerste graad van het secundair onderwijs dient jongeren te helpen bij het ontdekken van hun talenten.
We schaffen negatieve oriëntatie in de vorm van B- en C-attesten in de eerste graad af.
Op het einde van de eerste graad krijgen jongeren een studieadvies op basis van hun talent dat hen dient te helpen bij de keuze voor een domein en richting (doorstroom of arbeidsmarkt).
resolutie 338 - In de tweede en derde graad vertrekt het oriëntatie-advies van de klassenraad steeds vanuit de sterktes van de leerling, in plaats van clausulering op basis van falen.
We maken een vlotte heroriëntering zonder schoolse achterstand tussen richtingen en domeinen mogelijk
resolutie 339 - We versterken STEM-onderwijs (Science, Technology and Mathematics) als een brug tussen praktijkgericht en theoretische georiënteerd onderwijs.
We waken er op dat STEM geen hol label wordt maar net de technologische kennis in ons onderwijs versterkt en een brede waaier aan opties biedt voor leerlingen met interesses in dit domein.
resolutie 340 - Om schoolmoeheid tegen te gaan en jongeren te helpen bij hun keuzes zorgen we voor voldoende ervaringen met de arbeidsmarkt.
We bereiden duaal leren, het systeem waarbij jongeren een deel van competenties verwerven op de werkvloer in plaats van in de klas, verder uit doorheen het volledige secundair en hoger onderwijs.
Voor jongeren in arbeidsmarktgerichte opleidingen maken we van duaal leren dé voorbereiding voor hun toekomst op de arbeidsmarkt.
resolutie 341 - Naast maatregelen omtrent juiste oriëntering en versterkt welbevinden bij jongeren, blijven we ook investeren in het anti-spijbelbeleid op lokaal niveau.
We werken aanklampend en zoeken naar de oorzaken van het individueel spijbelgedrag.
resolutie 342 - In de 2d- en 3d- graad van de doorstroomrichtingen, vormt voorbereiding op de latere studiekeuze een belangrijke leidraad.
Jongeren in deze richtingen worden getoetst om hun kennis en competenties te matchen met verwachtingen in het hoger onderwijs.
Waar nodig kan vervolgens geremedieerd worden.
resolutie 343 - We zorgen er door duidelijke en gemeten minimumdoelen in het secundair onderwijs voor dat jongeren over de noodzakelijke startcompetenties beschikken bij aanvang van hun opleiding in het hoger onderwijs.
Op deze manier maken we niet-bindende toelatingsproeven overbodig.
resolutie 344 - We professionaliseren de kennis omtrent oriëntering bij leerkrachten, zowel omtrent mechanismen die bewust en onbewust stellen, als omtrent de inhoud van de hoger onderwijsopleidingen.
resolutie 345 - We trekken het positief oriënteringsbeleid door in het hoger onderwijs.
Studenten worden op regelmatige momenten getest en op basis van deze testen wordt er tijdig geremedieerd of geheroriënteerd.
We verzetten ons tegen uitsluitingsmaatregelen waarbij jongeren vroegtijdig of onterecht de toegang worden ontzegd en streven naar een Vlaanderenbreed heroriënteringsbeleid in het hoger onderwijs, zodat studenten niet van de ene naar de andere instellingen worden gedreven.
resolutie 346 - We bieden diverse trajecten aan om een hoger onderwijsdiploma te halen.
Zo versterken we onder meer het hoger beroepsonderwijs.
3.3.GELIJKE KANSEN IN CULTUUR-, SPORT- EN VRIJETIJDSBELEVING
3.3.1.De zekerheid op participatie
Gelijke kans op participatie is voor sp.a een hoeksteen van het vrijetijds-, cultuur-, sport- en jeugdbeleid.
Participeren aan cultuur-, sport-, en jeugdactiviteiten is niet voor iedereen in onze samenleving een evidentie.
Denk maar aan kansengroepen, namelijk mensen met een handicap, personen in armoede, personen met een diverse etnisch-culturele achtergrond, of een combinatie van deze categorieën, enzovoort.
Cultuur, kunst, sport en jeugdactiviteiten moeten meer toegankelijk gemaakt worden voor alle doelgroepen.
We zetten maximaal in op een gelijkwaardige kans tot participatie voor iedereen.
Cultuur is er voor 'the many not the few'.
Participatie aan sport, cultuur, jeugdverenigingen etc. zijn voor sp.a een basisrecht.
Een sterk verenigingsleven brengt mensen samen, verbindt en verruimt de blik.
Helaas bestaan er vandaag nog steeds te veel drempels voor velen om ten volle te kunnen participeren aan dat verenigingsleven.
Om de samenleving te versterken en iedereen kansen te geven om ten volle te kunnen participeren moeten we financiële, praktische en mentale drempels wegwerken.
RESOLUTIES
resolutie 347 - We maken het lokaal aanbod inzake sport, cultuur, jeugdverenigingen en vrije tijd beter bekend door de naschoolse opvang vanuit het brede school-concept te ontwikkelen.
De naschoolse opvang gaat van een opvangfunctie naar organisatiemodel waarbij aan alle kinderen na schooltijd een brede waaier aan mogelijkheden van buiten- en binnenschoolse activiteiten wordt aangeboden gaande van huiswerkbegeleiding tot sport, cultuur of de jeugdbeweging.
resolutie 348 - We zetten in op het versterken van de link tussen cultuur en onderwijs.
Cultuur moet een belangrijke plaats krijgen binnen het onderwijssysteem.
Kunsteducatie is cruciaal om het participatievraagstuk aan te pakken.
We gaan er resoluut voor de participatie aan Deeltijds Kunstonderwijs (DKO) van jongeren uit kansengroepen op te krikken door o.a. financiële drempels weg te werken, het aanbod gericht uit te bereiden en outreachend te werken.
Behalve een sterk Deeltijds Kunstonderwijs is een sterke samenwerking tussen het beleidsdomein cultuur en onderwijs cruciaal.
resolutie 349 - We versterken de link tussen cultuur en media.
Zeker voor de openbare omroep moet cultuur in de kern van de opdracht zitten.
resolutie 350 - We versterken de betaalbaarheid van het aanbod in vrijetijdsactiviteiten door de UiTPas en het kortingstarief in heel Vlaanderen uit te rollen.
resolutie 351 - De diversiteit in het aanbod en de participatie van cultuur wordt versterkt.
De Vlaamse cultuurhuizen worden gestimuleerd om te zorgen voor méér diversiteit in de kunst- en cultuurwereld (zowel op het podium als ervoor) en hierin een leidende rol op zich te nemen.
We gaan voor méér samenwerkingen tussen cultuurhuizen en organisaties die inzetten op vluchtelingenwerken nieuwkomers.
resolutie 352 - We geven sociaal-artistieke praktijken meer kansen en steun, zodat ze overal in Vlaanderen hun aanbod kunnen openstellen.
resolutie 353 - Iedereen moet de kans krijgen om te proeven van diverse cultuurvormen.
Daarom pleiten wij voor meer aandacht voor lokale bibliotheken en cultuur- en gemeenschapscentra, sp.a wil dat lokale middelen voor cultuur opnieuw geoormerkt worden.
resolutie 354 - Sociaal-cultureel volwassenenwerk en jeugdwerk moet zijn sterke plaats in het culturele veld blijven behouden.
Wij blijven beide ondersteunen zowel op beleidsmatig vlak als op vlak van subsidies.
resolutie 355 - Sport wordt ingezet als verbindende factor in onze samenleving.
Om nog meer mensen nog beter te doen sporten, verlaagt sp.a actief de drempels voor sportparticipatie.
Dit doen we door sportclubs en lossere sportverbanden dichter bij elkaar te brengen.
Lagere financiële, culturele en praktische drempels nodigen iedereen uit tot sporten.
We doen daarbij een extra inspanning om mensen in armoede, etnisch-culturele minderheden en alleenstaande ouders te bereiken.
Met het letterlijk effenen van fysieke drempels opent elke sportclub de deuren voor alle sporters met of zonder handicap.
Concreet versterken we het 'Decreet lokaal sportbeleid' om een nog bredere sociale en culturele participatie te realiseren.
Vooral buurtsport, waar samen sporten, gemeenschapsvorming en nabijheid samenkomen, krijgt hierbij speciale aandacht.
resolutie 356 - sp.a ondersteunt jeugdwerkorganisaties verder in het herkennen en wegwerken van drempels.
Samen met jeugdorganisaties gaat sp.a aan de slag om drempels op het vlak van taalbarrières, financiën, fysieke toegang, informatie, begeleidershouding,... weg te werken.
Dit maakt het mogelijk om alle kinderen en jongeren die willen deelnemen aan het jeugdwerk, hier ook effectief de kans toe te bieden, ongeacht hun achtergrond.
resolutie 357 - De overheid staat garant dat er een voldoende groot en divers aanbod bestaat, zodat elk kind of jongere die dit wil een jeugdwerkvorm en -aanbod vindt dat bruikbaar is.
De overheid kan hierbij in eerste instantie inzetten op het ondersteunen en mogelijk maken van initiatieven die spontaan groeien vanuit jongeren of bestaande jeugdorganisaties.
Als dit niet spontaan groeit, dient de overheid zelf initiatief te nemen om aanvullend een aanbod te ontwikkelen.
resolutie 358 - Het blijft belangrijk om ons erfgoed goed te ontsluiten, te inventariseren en toegankelijk te maken voor iedereen.
We creëren samen met professionele en vrijwillige krachten een groter draagvlak voor erfgoed.
Het Vlaams steunpunt voor cultureel erfgoed speelt hierin een cruciale rol.
3.3.2.Extra ruimte voor sport, cultuur en vrije tijd
Er is nood aan extra ruimte voor vrijetijdsbesteding.
Sportclubs, culturele verenigingen, jeugdbewegingen zijn constant op zoek naar beschikbare zalen voor repetities, trainingen, optredens.
Beschikbare ruimte in de eigen buurt verlaagt de drempel voor participatie en versterkt het sociaal weefsel rond de zalen.
We verzekeren dan ook voldoende nabije ruimte voor vrijetijdsbesteding door geen enkele m2 publieke ruimte onbenut te laten.
Momenteel heeft Vlaanderen veel leegstand, maar men zou dit strategisch kunnen inzetten voor vrijetijdsactiviteiten (cultuur, sport, en jeugd).
De leegstaande gebouwen (kerken, kantoorgebouwen,...) nemen vaak ruimte in die nuttig gebruikt kan worden.
Hiernaast is het in het zicht van de klimaatdoelstellingen ook belangrijk dat de huidige infrastructuur en nieuwe infrastructuur duurzaam gemaakt wordt.
De infrastructuur moet ook toegankelijk zijn voor personen met een handicap.
RESOLUTIES
resolutie 359 - We ontwikkelen samen met de Vlaamse Bouwmeester een Masterplan voor Publieke Infrastructuur 2040 waarbij maximale benutting voor georganiseerde en individuele vrijetijdsbesteding een centrale plaats krijgt.
resolutie 360 - We brengen alle publieke gebouwen in kaart en zetten in op multifunctioneel gebruik.
We ontwikkelen een innovatief model voor publieke gebouwen (zoals scholen, dienstencentra,...) vanuit een toekomstgerichte multifunctionaliteit zodat de invulling kan aangepast worden aan de wisselende noden.
Op deze manier vangen we het groeiende tekort aan atelierruimte, oefenruimte, trainingslokalen etc. op.
We creëren nieuwe open ruimtes waar jongeren zelf aan de slag kunnen met de invulling.
Op deze manier garanderen we dat de ruimte tegemoet komt aan de noden die leven bij jongeren en vergroten we de betrokkenheid.
resolutie 361 - Lokale besturen, sportclubs en sportfederaties ontwerpen in georganiseerd overleg het fysische sportlandschap van morgen.
Ze zetten daarbij maximaal in op renovatie, hergebruik, en meervoudig gebruik van kwaliteitsvolle infrastructuur, samen met de Vlaamse overheid, de lokale bedrijfswereld en andere partners zoals scholen en non-profit organisaties.
Enkel zo maken we de broodnodige investeringen budgettair haalbaar en zorgen we voor een maximale benutting van de bestaande sportinfrastructuur.
Met een klantvriendelijk en soepel vergunningenbeleid en een meer sportvriendelijk beleid van ruimtelijke ordening vervult sp.a de noodzakelijke voorwaarden voor een betere sportinfrastructuur.
resolutie 362 - We starten een databank op waarin alle mogelijke ruimtes worden opgenomen en culturele organisaties en individuele kunstenaars makkelijk beschikbare en betaalbare ruimte kunnen in terug vinden.
resolutie 363 - Er komt een task force voor erfgenamen van hedendaagse kunstenaars en verzamelaars die ervoor zorgt dat er een regeling wordt uitgewerkt met het doel de werken van de kunstenaars en verzamelaars in België te houden en te vrijwaren van verkoop.
resolutie 364 - Er komen extra inspanningen voor de musea, opdat die de bestaande collecties kunnen vervolledigen en uitbreiden.
3.3.3.Stimuleren van lokale mediaproductie
We pleiten voor een sterke openbare omroep, die er voor iedereen is en waarin elke Vlaming zich herkent.
Zowel de gemeenschaps- als marktversterkende rol van de VRT dient in de nieuwe beheersovereenkomst benadrukt te worden.
We benutten volop het talent dat in Vlaanderen aanwezig is door verder in te zetten op media-innovatie en kiezen ervoor om de uitdagingen in het televisielandschap aan te pakken door meer te investeren in audiovisuele producties in plaats van te raken aan het kijkcomfort of de portemonnee van de kijker.
Daarom kant sp.a zich bijvoorbeeld tegen een verbod op het doorspoelen van reclame bij uitgesteld televisie kijken.
resolutie 365 - We zijn voorstander van een sterke openbare omroep, die er voor iedereen is en waarin iedereen zich herkent, omdat onderzoek aantoont dat dit een globaal sterk en kwalitatief medialandschap garandeert.
De VRT werkt gemeenschapsversterkend doorheen haar eigen werking en via haar aanbod.
De openbare omroep krijgt de kans om zich op alle relevante mediaplatformen te ontwikkelen en behoudt een gemengde financiering.
resolutie 366 - De VRT werkt marktversterkend ten aanzien van de particuliere spelers op de mediamarkt en stelt zich daartoe coöperatief op tegenover andere spelers,
door samen te innoveren, door samen te werken met de geschreven pers,
en ten slotte door te investeren in vernieuwende, creatieve producties in de Vlaamse audiovisuele productiesector.
resolutie 367 - Voor de realisatie van kwaliteitsvolle Vlaamse films, animatie, documentaire en tv-reeksen versterken we het Vlaams Audiovisueel Fonds (VAF).
Hierbij gaat speciale aandacht naar internationale samenwerking en de export van Vlaamse mediaproducties naar het buitenland.
resolutie 368 - Om de groei van de gamesector in Vlaanderen te stimuleren en een vernieuwend onderwijsaanbod te stimuleren via educatieve games, krijgt het VAF Gamefonds meer slagkracht.
resolutie 369 - Bij de implementatie van de nieuwe Europese mediarichtlijnen werken we de stimuleringsverplichting van over-the-top spelers (zoals Netflix) verder uit.
resolutie 370 - We erkennen het belang van de Vlaamse omroepen in het medialandschap.
Daarom kennen we de Vlaamse omroepen die investeren in Vlaamse producties en een bepaald percentage aan Vlaamse producties brengen, een gegarandeerde distributie toe.
resolutie 371 - Vlaanderen kent een weelde aan creatief talent.
Flet is belangrijk dat individuen hun talenten kunnen ontplooien in correcte werkomstandigheden en dat er ruimte is voor kleine en grote spelers.
We zetten daarom in op talentmanagement en steun voor opleidingen.
Tegelijk zien we toe op een billijke en transparante rechtenverwerving.
resolutie 372 - We ondersteunen lokale radiozenders door hen op een structurele manier toegang te geven tot uitzendingen via DAB+.
3.3.4.Zekerheid om je passie te kunnen beoefenen
Wie een passie en talent heeft voor sport, cultuur en jeugdwerking moet deze in alle vrijheid kunnen benutten en zijn of haar hobby of beroep kunnen uitoefenen.
Als overheid creëren we de omstandigheden en de voorwaarden om in alle vrijheid je passie te kunnen beoefenen.
We zetten in op zekerheid voor vrijwillige en professionele beoefenaars van sport, kunst, en jeugdwerk met veel aandacht voor bescherming, correcte verloning en lage administratieve belasting.
Vrijwilligers hebben voor de samenleving een onmiskenbare meerwaarde die veel meer is dan een grote economische waarde.
Vrijwilligerswerk versterkt de verbondenheid, vergroot het sociaal kapitaal, bouwt netwerken uit en vormt daardoor het cement van een goed werkende democratische samenleving.
Via dat belangeloze engagement zijn solidariteit en participatie geen holle woorden, maar concrete daden.
Een samenleving moet het vrijwilligerswerk koesteren, omdat het bijdraagt tot de persoonlijke ontplooiing van iedere vrijwilliger.
Dit engagement mogen we niet beknotten door praktische bezwaren of regeldrift.
We voorzien voldoende middelen zodat het aanbod voldoende divers blijft en het veld zekerheid heeft over de beschikbare middelen.
RESOLUTIES
resolutie 373 - De brede cultuursector moet meer ondersteuning en financiering krijgen.
Van amateurkunsten tot erfgoed.
Er moet een sterke structurele basis voorzien worden.
Voor sp.a zijn alternatieve financieringsvormen als crowdfunding, tax shelter..., waardevolle bronnen, maar private bronnen mogen nooit overheidssubsidies vervangen.
Een goede verhouding tussen structurele subsidies en projectsubsidies is cruciaal.
resolutie 374 -We werken aan een plan voor een betere ondersteuning van de individuele kunstenaar en verbeteren de kennis over het kunstenaarsstatuut.
resolutie 375 - Volgens sp.a heeft de cultuur- en kunstensector nood aan decretale rust.
De afgelopen jaren werden veel decreten vernieuwd.
De organisaties moeten de tijd krijgen om deze nieuwe regelgeving onder de knie te krijgen.
We blijven strijden voor minder planlast en administratie, zodat organisaties en kunstenaars meer kunnen inzetten op hun hoofdactiviteiten.
resolutie 376 - Politiek moet engagement faciliteren, niet onmogelijk maken.
We engageren ons om de vier soorten regulitis of overregulering in de jeugdsector aan te pakken.
Concreet gaat het over kam pen-regulitis, lokalen-regulitis, fuif-reguIitis en organisatie-regulitis.
sp.a maakt werk van een geïntegreerde Vlaamse toets waarin ook een planlast-toets voor verenigingen wordt opgenomen.
resolutie 377 - Het jeugdwerk en bij uitbreiding het verenigingsleven staan sterk in Vlaanderen, sp.a ontwikkelt met jongeren én het middenveld een gedeelde visie over de waarde van engagementen en vrijwilligerswerk voor kinderen, jongeren en de samenleving.
De rol van het jeugdwerk in de samenleving krijgt hierin een expliciete plaats.
resolutie 378 - We zorgen voor een sterke opleiding in het jeugdwerk met een goed evenwicht tussen theorie en stage, maar garanderen vooral voldoende flexibiliteit voor de verschillende organisaties om hun eigenheid hierbinnen aan bod te laten komen.
Concreet stellen we voor om de huidige competenties voor animator in het jeugdwerk te bekijken als minimumcompetentie, waarbij de organisaties zelf aanvullende competenties kunnen toevoegen.
resolutie 379 - Voor sp.a draait sport om respect.
Respect voor mede- en tegenspelers, voor officials en publiek, voor iedereen in de samenleving.
Binnen de marges van het decreet medisch en verantwoord sporten moet de overheid nog meer het goede voorbeeld stellen en afdwingen, onder meer door jeugdsportclubs beter inhoudelijk te ondersteunen over ethische thema's.
resolutie 380 - sp.a moedigt sportclubs nog sterker aan om in de jeugdwerking te investeren.
Wij pleiten voor interne solidariteitsfondsen die de opleidingsvergoeding loskoppelen van de transfermarkt.
Zo wordt het vrij verkeer van spelers gerespecteerd, maar krijgen clubs toch een eerlijke vergoeding en ontstaat een belangrijke herverdeling tussen clubs.
Hiermee samenhangend trekken we het minimumloon op voor spelers die afkomstig zijn van buiten de EU, en dit naar 150 procent van het gemiddelde loon van de twintig duurste spelers per ploeg.
resolutie 381 - Om jongeren alle kansen te bieden op een sportcarrière, zetten we in op een nog betere professionele begeleiding en opleiding van beroeps- en topsporters voor, tijdens en na de carrière.
Tijdens en na hun actieve carrière doen we dat met gerichte bijscholingen en loopbaancoaching, maar ook met een verbeterd topsportstatuut dat de kans geeft om topsport en (deeltijds) werk flexibel te combineren.
De succesvolle projecten rond loopbaanbegeleiding voor Olympische atleten zijn een inspiratiebron.
resolutie 382 - De voorbije jaren kwamen schrijnende verhalen over grensoverschrijdend gedrag in diverse sectoren zoals cultuur, media en sport aan het licht, sp.a wil dat er een permanente monitoring komt van de evolutie van grensoverschrijdend gedrag en dat hier door overheid en koepelorganisaties duidelijke actieplannen worden rond gemaakt.
De drempel om klacht neer te leggen wordt verlaagd.
resolutie 383 - Het blijft belangrijk om erfgoed goed te ontsluiten, te inventariseren en toegankelijk te maken voor iedereen.
We creëren samen met professionele en vrijwillige krachten een groter draagvlak voor erfgoed.
Het Vlaams steunpunt voor cultureel erfgoed speelt hierin een cruciale rol.
resolutie 384 - We streven ernaar dat kunstenaars en cultuurwerkers een eerlijke verloning krijgen.
3.4.EEN INCLUSIEF BELEID DAT WERKT VOOR IEDEREEN
Onze samenleving is rechtvaardiger als iedereen meedoet en kan meedoen.
No one left behind.
We laten niemand achter.
En precies daar knelt het schoentje: te veel mensen vinden om verschillende redenen nog onvoldoende de weg in ons onderwijs, op onze arbeidsmarkt of op de woningmarkt.
Dat is een gemiste kans voor onze samenleving.
Want vaak zijn het talenten, ondernemende mensen die bereid zijn hard te werken om hun leven uit te bouwen.
Een inclusief beleid dat niemand achterlaat, werkt bovendien beter voor iedereen.
Het versterkt het collectieve welbevinden, maakt onze samenleving sterker, welvarender en veiliger.
De ambitie voor sp.a is dan ook duidelijk: we zetten alle middelen in zodat ieders rechten gerespecteerd zouden worden, ongeacht etnisch-culturele afkomst, gender, leeftijd, levensbeschouwing seksuele voorkeur of handicap.
We behoren niet enkel tot een etnisch-culturele groep, maar zijn ook vrouw of man, behoren tot een sociale klasse, leeftijdsgroep, opleidingsniveau of seksuele voorkeur.
En die factoren kunnen allemaal inspelen op kansen die we wel of niet krijgen.
Die verwevenheid van categorieën vraagt complexere analyses en oplossingen voor problemen die daarmee gepaard gaan.
Het is daarom essentieel dat we de verschillende uitsluitingsmechanismen die op elkaar inspelen eveneens onderzoeken.
Als sp.a gaan wij voor een toegankelijke samenleving, waar fysieke en mentale drempels worden weggewerkt.
Waar we samen discriminatie bestrijden en bruggen slaan om de samenleving in al haar diversiteit, te versterken.
We ontwikkelen hiervoor een reeks instrumenten maar verliezen nooit het doel uit het oog: een samenleving waar iedereen zich thuis voelt en zijn of haar talenten kan ontwikkelen, een samenleving waar we elkaar ontmoeten, delen en solidair zijn.
3.4.1.Een drempelvrij Vlaanderen
Ongeveer 15% van de Vlamingen ervaart drempels wanneer zij willen deelnemen aan de arbeidsmarkt, het verenigingsleven of het onderwijs.
Op 1 augustus 2009 engageerde Vlaanderen zich nochtans om deze drempels in alle beleidsdomeinen weg te werken en een inclusief beleid op alle niveaus na te streven.
10 jaar later blijft toegankelijkheid echter een heikel punt.
sp.a wil daarom de komende legislatuur werk maken van het versneld toegankelijk maken van Vlaanderen.
RESOLUTIES
resolutie 385 - We laten de verschillende overheden in dit land een voortrekkersrol spelen inzake toegankelijkheid door bij alle nieuwbouwprojecten, inclusief sociale woningbouw, absolute toegankelijkheid voorop te stellen.
Dit omvat onder meer de fysieke toegankelijkheid, de toegankelijkheid van informatie en de inrichting van de ruimte.
Eveneens sensibiliseren we meteen de hele samenleving rond deze uitdaging.
resolutie 386 - We valoriseren de expertise die vandaag op het terrein aanwezig is en ontwikkelen in samenspraak de verschillende actoren toegankelijkheidsrichtlijnen die toelaten de drempels voor personen met een handicap gefaseerd weg te werken.
resolutie 387 - We bouwen een netwerk uit met domeinspecifieke experten inzake het toegankelijk maken van ruimtes en voorzieningen en in het voorzien van redelijke aanpassingen zodat, zelfs de meest complexe drempels binnen onderwijs, arbeidsmarktbeleid, wonen, mobiliteit, ... met de hulp van gedegen partnerorganisaties weggewerkt kunnen worden.
resolutie 388 - We geven gevolg aan het NOOZO-principe (Niets Over Ons Zonder Ons) via een structurele verankering van de Vlaamse adviesraad handicap.
resolutie 389 - Om de mobiliteit van personen met een handicap te verbeteren, plaatsen we toegankelijkheid van het openbaar busvervoer in Vlaanderen prioritair op de agenda van De Lijn.
We heffen de reservatieplicht op bij de reeds toegankelijke haltes en op termijn schaffen we deze volledig af door het volledig toegankelijk maken van alle haltes, bussen en trams.
resolutie 390 - We richten de publieke ruimte in op basis van het Universal Design principe.
De principes van het Universal Design zorgen er voor dat de ruimte niet alleen toegankelijk is voor iedereen.
Het probeert evenzeer het stigma en de discriminatie helemaal te verwijderen voor alle burgers, door toegankelijkheid organisch deel te laten uitmaken van het ontwerp.
resolutie 391 - Toegankelijkheid beperkt zich niet tot de fysieke omgeving.
Overheidsdiensten en bedrijven die essentiële dienstverlening bieden (zoals bpost, banken, telecom- en nutsbedrijven) moeten al hun informatie op toegankelijke wijze beschikbaar maken, zowel online als offline.
Bijzondere aandacht dient hier te gaan naar personen met een auditieve of visuele handicap en personen met een verstandelijke beperking.
resolutie 392 - We blijven inzetten op het verder toegankelijk maken van media voor personen met een visuele of auditieve beperking, ook in Vlaamse Gebarentaal.
resolutie 393 - We stroomlijnen de procedures inzake het bekomen van redelijke aanpassingen in het leerplichtonderwijs en nemen als overheid een leidende rol inzake expertise-ontwikkeling en deling om zo overal in Vlaanderen kwalitatieve ondersteuning te garanderen.
resolutie 394 - We werken een systeem van meeneembaarheid van recht op redelijke aanpassingen mee doorheen de verschillende onderwijsniveaus.
Hiermee verminderen we de administratieve lasten voor alle betrokkenen
en bieden we jongeren vanaf het kleuter- tot het volwassenen- of hoger onderwijs garantie op continue ondersteuning.
resolutie 395 - Nog teveel jongeren met een functiebeperking ervaren drempels in het leerplicht- en hoger onderwijs.
We versterken het beleid rond redelijke aanpassingen in het onderwijs en monitoren de participatie aan het hoger onderwijs.
We werken een systeem van gedifferentieerde ambitieuze streefcijfers uit per hogere onderwijsinstelling.
resolutie 396 - We versterken het inclusief sportbeleid door een nauwe samenwerking tussen de sportwereld, het onderwijs en het middenveld, gecoördineerd door G-sport Vlaanderen.
We stimuleren de opstart van opleidingen die specifiek bedoeld zijn voor personen met een verstandelijke beperking of fysieke handicap aan die sport willen doen.
resolutie 398 - Met een ambitieus actieplan begeleiden we actief personen met een handicap naar en bij regulier werk.
Werkgevers, opleidingsverstrekkers, arbeidsbemiddelingsdiensten en uitzendkantoren worden gehouden aan het vervullen van hun plicht om redelijke aanpassingen door te voeren.
3.4.2.Bestrijden van discriminatie
Discriminatie is een onrecht.
Het ontneemt kansen aan mensen om een woning te huren, om aan een job te geraken, maar ook om deel te nemen aan het publieke leven.
Talent gaat verloren en frustraties kroppen zich op.
De regels in onze samenleving gelden voor iedereen.
Een verbod op discriminatie hoort daar bij.
sp.a spoort dit onrecht actief op en pakt dat aan.
Of het nu gaat om discriminatie op basis van etnisch-culturele afkomst, gender, leeftijd, seksuele voorkeur of handicap,...
We bestrijden het met alle mogelijke middelen.
We gaan voor een antidiscriminatiebeleid mét tanden.
RESOLUTIES
resolutie 399 - Er moet eindelijk, in overleg met het middenveld, een ambitieus en breed gedragen interfederaal actieplan tegen racisme, raciale discriminatie, xenofobie en onverdraagzaamheid ontwikkeld worden.
resolutie 400 - Via proactieve praktijktesten brengen we bewust of onbewust discriminerende gedragspatronen in kaart.
Zowel in de privé, non profit als publieke sector.
De resultaten van deze praktijktesten gebruiken we om het non-discriminatiebeginsel te handhaven en een positief diversiteitsbeleid te voeren.
Praktijktesten kunnen leiden tot (financiële) sancties.
resolutie 401 - We voeren voor alle overheidsopdrachten een non-discriminatieclausule in.
De contractant verbindt zich op die manier tot het respecteren van een aantal basisprincipes.
De non-discriminatieclausule zal ook gelden bij gebruik van accommodatie en bij het organiseren van evenementen.
Vóór de gunning dienen potentiële opdrachtnemers een verplichte quick-scan in te vullen over het non-discriminatiebeleid van het bedrijf.
We wijzen bedrijven niet met de vinger, maar ondersteunen een personeelsbeleid dat inzet op talenten.
We bieden ze daarbij de nodige begeleiding en ondersteuning.
Maar wanneer een bedrijf nalaat mee te werken aan de quick-scan of het gelijke kansen actieplan niet naleeft, volgen sancties.
Dit kan de vorm aannemen van een boete, een overmaking van het dossier aan Unia, of de nodig gerechtelijke procedures.
resolutie 402 - Overheidspersoneel moet in haar samenstelling een afspiegeling zijn van de samenstelling van de beroepsbevolking.
Aan de hand van positieve acties moeten opgelegde streefcijfers worden behaald.
De bestaande streefcijfers worden verfijnd volgens functieniveau en breiden we uit van de overheidsadministratie en -instellingen naar door de overheid gereguleerde of zwaar gesubsidieerde sectoren.
Het al dan niet behalen van streefcijfers wordt meegenomen in de evaluatie van leidinggevende ambtenaren.
resolutie 403 - De nationaliteitsvoorwaarde voor statutaire ambtenaren - voor zover deze geen uitoefening van het openbaar gezag inhouden - wordt geschrapt.
resolutie 404 - Discriminatie opsporen is niet voldoende.
Ook andere instroomdrempels worden in kaart gebracht en weggewerkt o.a. door een efficiënt EVC-beleid.
Aanwerving op basis van Elders Verworven Competenties (EVC) is de standaard.
Een duidelijk beleid zorgt dat EVC-bewijzen in alle sectoren geldig zijn.
We zetten in op meer kwalificerende opleidingen met beroepsgericht karakter voor werkzoekenden en op de attestering van elders verworven competenties.
Naast een gelijke toegang tot die opleidingen waken we erover dat bepaalde (groepen) werkzoekenden niet blijven cirkelen in algemene, oriënterende opleidingstrajecten.
resolutie 405-Gegevens van publieke bemiddelingsdienst worden ingezet om aanwervingsongelijkheden op te sporen en te objectiveren en als ondersteuning bij de selectie door een actieve toeleiding naar ondernemingen.
resolutie 406 - De redelijke aanpassingsplicht voor werkgevers (publiek en privé) wordt consequent en correct toegepast.
resolutie 407 - We zorgen ervoor dat de Vlaamse arbeidsmarkt een echte afspiegeling wordt van de samenstelling van de beroepsbevolking en passen daarom het Evenredige Arbeidsmarkt Deelname-beleid naar Canadees model toe.
Dit is een win-win situatie voor werkgevers, werknemers en samenleving.
De werkgever moet tweejaarlijks een scan van de samenstelling van het personeel van de onderneming volgens etnisch-culturele achtergrond per functieniveau overmaken aan de ondernemingsraad.
Net zoals het rapport over de verloning volgens gender is dit een verplicht document waardoor het niet nakomen ervan sanctioneerbaar is.
De ondernemingsraad oordeelt of een actieplan ter verbetering wenselijk is.
Desgevallend wordt dit uitgewerkt in overleg met de organisaties in de ondernemingsraad en wordt jaarlijks een voortgangsrapport voorgelegd.
De diversiteitsconsulenten kunnen een ondersteunende rol hebben bij de opmaak ervan.
resolutie 408 - We voorzien een uitdrukkelijke wettelijke basis die werkgevers aanspoort om werk te maken van een preventiebeleid.
De minister van Werk dient een stimulerende en zo nodig dwingende rol te spelen, opdat binnen de sectoren sectorale gedragscodes, positieve acties of diversiteitsplannen uitgewerkt worden.
Daarom maken we de financiering resultaatsafhankelijk naar het voorbeeld van de Vlaamse sectorconvenants.
resolutie 410 - In de sociale balans moeten ondernemingen de etnische achtergrond vermelden, opgedeeld volgens functieniveau.
resolutie 411- Datamining van publieke bemiddelingsdienst wordt ingezet om aanwervingsongelijkheden op te sporen, te objectiveren en als ondersteuning bij de selectie door een actieve toeleiding naar ondernemingen.
resolutie 412 - Iedereen ongeacht etnisch-culturele afkomst, gender, leeftijd, seksuele voorkeur of handicap moet op café, restaurant of naar een dancing kunnen zonder gediscrimineerd te worden.
We veralgemenen het systeem van verplichte camerabewaking naar alle horecazaken met portiers en van verplichte incidentmelding aan de lokale politiekorpsen én het meldpunt discriminatie.
Hierdoor kunnen bewakingsagenten hun versie van de feiten doen en zijn ze meer beschermd tegen ongegronde klachten, terwijl slachtoffers een objectief gegeven in handen krijgen waarop ze een beroep kunnen doen bij een klacht bij de lokale politiekorpsen.
We ondersteunen lokale overheden in het kader van een performanter diversiteitsbeleid.
Ook willen we praktijktesten tegen discriminatie en racisme in het verenigings- en uitgaansleven.
resolutie 413 - We ontwikkelen een actieplan tegen etnisch profileren bij de lokale politiekorpsen.
Dat plan omvat onder meer een registratiesysteem waarbij de redenen van de identiteitscontroles worden opgenomen en waarbij de betrokkene een afschrift van het stop and search formulier overhandigd krijgt,
een uitgewerkt vademecum van richtlijnen en regels over redelijke gronden voor identiteitscontroles en een vormingspakket voor alle politiekorpsen.
En uiteraard een (intern) controlesysteem waarbij de data geanalyseerd worden door bv. academische partners.
resolutie 414 - We maken werk van de evaluatie en bijstelling van het huidige nationale actieplan voor de integratie van Roma.
resolutie 415 - De werking van de expertencommissie die de evaluatie van de federale antidiscriminatiewetten uitvoert, moet maximaal gefaciliteerd worden.
De uiteindelijke en tussentijdse bevindingen dienen geïntegreerd te worden in beleidswerk.
resolutie 416- België maakt werk van de oprichting van een onafhankelijk mensenrechteninstituut, met het oog op het verwerven van de A-status op het vlak van onafhankelijkheid volgens de Beginselen van Parijs.
3.4.3Investeren in samenleven
Om gemeenschap te vormen, moeten we elkaar ontmoeten, delen en solidair zijn.
De samenleving is van iedereen.
Van zij die al generaties lang in België en Vlaanderen wonen en van zij die hier een nieuw leven opbouwen.
Met respect voor ieders unieke achtergrond willen we dit gedeelde burgerschap versterken.
Dat doen we door te investeren in actief pluralisme én het lokale, sociale weefsel.
RESOLUTIES
resolutie 417 - We zorgen voor ontmoetingsplaatsen van bij de vroegste levensfase.
We zorgen voor een sociale mix in de kinderopvang, de scholen, sportclubs, verenigingen en het jeugdwerk.
We versterken de kennis binnen deze organisaties rond diverse participatie en actief samenleven.
resolutie 418 - We willen sterke Agentschappen voor Integratie en Inburgering die niet langer werken met een vooraf vastgelegd financieel plafond, maar gefinancierd worden op basis van de reële inburgeringsnoden.
Om de reële inburgeringsnoden in kaart te brengen, wordt een externe audit uitgevoerd op de Agentschappen.
Die beperken zich niet tot het toeleiden naar Nederlandse taallessen en inburgeringscursussen alleen, maar verzorgen ook toeleiding naar andere organisaties, zoals de VDAB.
resolutie 419 - Een goede beheersing van het Nederlands is cruciaal bij de uitoefening van een job en voor maatschappelijke participatie.
Verschillende jobs en interacties vragen vaak een verschillend niveau qua taalbeheersing op het vlak van spreken, luisteren, schrijven en lezen.
Voldoende middelen worden dan ook vrijgemaakt voor op maat gemaakte Nederlandse taalopleidingen.
Deze opleidingen moeten worden afgestemd met andere opleidingen of (vrijwilligers)werk.
resolutie 420 - We kunnen niet verwachten dat anderstalige nieuwkomers meteen vloeiend Nederlands spreken en begrijpen.
Het is dan ook essentieel dat kennis van de taal geen belemmering mag vormen voor basisbehoeften.
Daarnaast moeten nieuwkomers voor basisdiensten kosteloos een beroep kunnen doen op sociale tolk-en vertaaldiensten.
resolutie 421 - Onze gedeelde samenleving stoelt op een reeks van gedeelde waarden.
Zo waarborgen we o.a. de scheiding tussen kerk en staat.
De dienstverlening van de overheid is gebaseerd op duidelijke en democratisch tot stand gekomen regels.
Overheidsgebouwen moeten de neutraliteit van deze dienstverlening uitstralen.
Daarom worden in overheidsgebouwen geen religieuze of levensbeschouwelijke tekens opgehangen of geplaatst.
resolutie 422 - Godsdienstvrijheid geldt ook voor overheidsambtenaren, sp.a laat ambtenaren die geen functiekledij dragen toe om religieuze en levensbeschouwelijke tekenen op de werkvloer te dragen.
Wanneer wel gekozen wordt voor functiekledij kan er, afhankelijk van de aard van de functie en in overleg met het personeel, rekening gehouden worden met de persoonlijke voorkeuren van de betrokken werknemers.
In tegenstelling tot gebouwen kan men personen immers niet neutraliseren.
Het zogenaamde 'vermoeden van partijdigheid' berust op vooroordelen waaraan de overheid niet mag toegeven.
De beste remedie tegen wederzijdse vooroordelen is een correcte dienstverlening, door een ambtenarenkorps dat zichtbaar de diversiteit binnen onze samenleving weerspiegelt.
resolutie 423 - We willen dat leerlingen zelf in alle vrijheid kunnen kiezen om binnen de school al dan niet religieuze of levensbeschouwelijke tekenen te dragen.
Maar die vrijheid is onderworpen aan een aantal voorwaarden, waaronder het zichtbaar blijven van het gezicht, de deelname aan georganiseerde sportieve of culturele lessen en activiteiten, en respect voor de regels van veiligheid.
resolutie 424 - We streven via buurtinitiatieven en het lokale middenveld naar betere relaties tussen de bevolkingsgroepen in een gemeente of een stad.
Dat gaat over de ontmoeting tussen zowel theoretisch en praktisch opgeleiden, oud- en nieuwkomers, jongeren en ouderen, als tussen vele andere bevolkingsgroepen.
In de wijken kunnen mensen nieuwe banden smeden die ook andere vormen van solidair gedrag ondersteunen.
Bij voorkeur dienen deze buurtinitiatieven een breder maatschappelijk doel (zoals buurtgebonden sociale tewerkstelling, kinderopvang, sportactiviteiten, stadsmoestuintjes en buurtinspraak).
Professionele sportclubs die overheidssteun genieten moeten daar een maatschappelijk engagement tegenover stellen.
resolutie 425 - Het verenigingsleven is de plaats bij uitstek om met diversiteit te leren omgaan.
Inclusieve diversiteit in verenigingen moet het doel zijn.
Om dit te kunnen bereiken ondersteunen wij verenigingen voor etnisch-culturele minderheden, lgbt+ en mensen met een handicap.
Deze verenigingen halen achtergestelde groepen vaak uit hun sociaal isolement en fungeren als brugfunctie naar o.a. scholen en hulpdiensten.
We geloven sterk in deze emancipatie van onderuit.
Via gerichte subsidies stimuleren we ook de samenwerking tussen de verenigingen.
resolutie 426 - Onbekend maakt onbemind.
We pleiten voor een genuanceerde en correcte beeldvorming in de media over gender en diversiteit, migratie, mensen met een handicap, ouderen, LGTB+ en andere kansengroepen in Vlaanderen.
De media moeten tot een evenwichtige weerspiegeling van de bevolking in hun personeelsbestand komen.
In zowel amusements- als informatieve programma's dient er bovendien aandacht te zijn voor deze evenwichtige vertegenwoordiging en voor een genuanceerde beeldvorming.
resolutie 427 - In de toekomstige beheersovereenkomst met de openbare omroep blijft diversiteit een speerpunt, zodat iedereen die in Vlaanderen woont zich in zijn/haar VRT herkent.
Dit impliceert dat de bestaande streefcijfers ambitieuzer worden en er ook streefcijfers geïntroduceerd worden m.b.t. de schermaanwezigheid van personen met een handicap.
Ook private media worden gestimuleerd om verhoogde aandacht te hebben voor een diversiteitsbeleid dat een verschil maakt.
Daarbij moet er bijzondere aandacht zijn voor een niet-stereotype beeldvorming.
Diversiteit is ook een concreet actiepunt bij het tewerkstellingsbeleid van de Vlaamse media.
Bij de publieke omroep wordt de voortgang op deze vlakken jaarlijks gemonitord door een externe, onafhankelijke organisatie.
resolutie 428 - Alle officieel erkende geloofsgemeenschappen worden ondersteund in hun erkenningsaanvraag bij de bovenlokale overheden.
Een snelle en transparante erkenningsprocedure van gebedshuizen is cruciaal.
Bovendien ondersteunen we initiatieven die gebedsruimtes inrichten als recreatieve, open en spirituele ruimtes waar ontmoeting met andere culturen wordt gestimuleerd.
resolutie 429 - Eenzaamheid is een steeds groeiende maatschappelijk probleem.
Investeren in samenleven betekent ook de strijd hiertegen actief aangaan.
We ondersteunen de lokale overheden in hun strijd tegen eenzaamheid door de oprichting van een Vlaams Kenniscentrum Preventie Eenzaamheid (KPE).
Dit kenniscentrum dient als centraal aanspreekpunt en biedt proactieve ondersteuning aan het lokale niveau.
Daarnaast erkennen we het lokaal sociaal weefsel en publieke dienstverlening zoals de post, de wijkpolitie, buurt- en welzijnswerkers in hun cruciale taak in de strijd tegen eenzaamheid.
3.4.4.De zekerheid dat je altijd en overal jezelf kan zijn
Op zowat alle maatschappelijke domeinen hebben vrouwen nog altijd een achtergestelde positie in vergelijking met mannen.
Dit is een fundamentele onrechtvaardigheid die tot gevolg heeft dat niet elk talent optimaal ontwikkeld en ingezet wordt in onze samenleving.
Een samenleving waarin vrouwen en mannen als groepen gelijk participeren, daar wordt iedereen beter van.
Sinds jaar en dag staat sp.a op de barricade voor de rechten van alle LGTB+ (lesbian, gay, bisexual, transgender).
Zo zorgde sp.a onder meer voor een radicale doorbraak met de antidiscriminatiewet en de openstelling van het huwelijk en adoptie voor iedereen.
Maar ook in deze nieuwe tijden is er flink wat werk aan de winkel om de rechten van LGTB+ te vrijwaren.
Met de oprichting van ons LGTB+-netwerk willen we onze koplopers- en voortrekkersrol aanhouden.
We gaan voor een maatschappij waarin iedereen zichzelf kan zijn.
De aanvaarding van LGTB+ blijft dan ook een belangrijke maatschappelijke uitdaging.
Op alle beleidsniveaus en -domeinen is er nood aan initiatieven die de maatschappelijke positie en aanvaarding van LGTB+ bevorderen.
Bovendien moet er voldoende aandacht gaan naar 'vergeten', uitgesloten of kwetsbare subgroepen.
Zo wordt er bijvoorbeeld weinig onderzoek gedaan naar de situatie op socio-economisch vlak, op vlak van relationeel geweld en op vlak van gezondheid van lesbiennes, terwijl zij toch de helft van de Igbt+populatie uitmaken.
Ook aan extra kwetsbare groepen zoals oudere LGBT+, lgbt+ met een handicap, LGBT+ met een migratieachtergrond moeten we in het LGBT+-beleid maar ook op andere beleidsdomeinen voldoende aandacht besteden.
resolutie 430 - #MeToo maakte seksisme (seksueel) grensoverschrijdend gedrag meer bespreekbaar.
We organiseren een grootschalig onderzoek om gendergerelateerd geweld in kaart te brengen en zetten een brede campagne op die burgers, v/m/x, informeert over wat seksisme en seksueel grensoverschrijdend gedrag is en waar men terecht kan bij vragen of klachten.
Dit doen we in nauwe samenwerking met de sociale partners.
We maken de Zorgcentra na Seksueel Geweld gebiedsdekkend, versterken de Family Justice Centra en zorgen voor een strengere strafrechtelijke aanpak van seksistische hatespeech.
Het aanhoudende seponeringsbeleid rond verkrachting moet onderzocht en bijgestuurd worden.
resolutie 431 - Vandaag ontbreekt een totaalbeeld van het aantal en de aard van de klachten over seksueel grensoverschrijdend gedrag op het werk.
Daarom willen we klachten voortaan centraal registreren bij het Instituut voor de Gelijkheid van Vrouwen en Mannen (IGVM).
Hiervoor garanderen we de nodige middelen.
resolutie 432 - We zorgen voor een vorming inzake partnergeweld voor alle professionelen die hiermee in contact kunnen komen (artsen, verplegers, politie...).
We maken van de bestrijding van partnergeweld een prioriteit in elke politiezone.
resolutie 433 - In Vlaanderen is 1712 de telefonische hulplijn voor alle vormen van geweld.
Deze telefonische hulplijn moet ook bereikbaar zijn buiten de kantooruren.
Daarnaast moeten de operatoren van de telefoonlijn naast een professionele opleiding ook jaarlijks een vorming over (seksueel) grensoverschrijdend gedrag volgen.
resolutie 434 - Het beleid inzake quota voor Raden van Bestuur van federale en Vlaamse overheidsbedrijven en beursgenoteerde bedrijven, dat duidelijk voor een positieve kentering zorgde, breiden we effectief uit naar de Directiecomités, de Nationale bank, FSMA en het Rekenhof.
Quota zijn een effectieve manier om het glazen plafond te doorbreken en meer nog dan in de bestuursraden, zijn ze effectief voor o.a. directiecomités.
De overheid is bevoegd om sancties op te leggen, wanneer deze quota niet worden nageleefd.
resolutie 435 - Wanneer statistieken gemaakt worden, moet het geslacht een variabele zijn die geregistreerd wordt.
Op die manier kunnen we ongelijkheden en discriminaties tussen geslachten sneller detecteren.
resolutie 436 - We streven naar een 50/50 genderverdeling in alle uitvoerende besturen zoals regeringen, deputaties en schepencolleges, met een minimum van 40% bestuurders van hetzelfde geslacht.
resolutie 437 - Er is in België geen wettelijk kader die de praktijk van draagmoederschap regelt.
De persoon die bevalt van een kind is volgens het Belgisch recht automatisch de juridische moeder.
Een wettelijk kader voor altruïstisch draagmoederschap dat de afstamming bepaalt, en dat het welzijn van het kind voorop stelt, moet worden geregeld.
We verbieden commercieel draagmoederschap.
resolutie 438 - Ook mannen die seks hebben met mannen moeten bloed kunnen geven.
In lijn met de wetenschappelijke inzichten houden we de uitsluitingsperiode zo kort mogelijk.
resolutie 439 - Er is nood aan voorlichting en sensibilisering over het genderthema, zowel rond gender als maatschappelijke constructie als rond genderidentiteit.
De onderwijskoepels en schoolgemeenschappen moeten individuele leerkrachten stimuleren om een cultuur van openheid te creëren rond het LGBT+ of gendervariant-zijn van leerlingen en leerkrachten.
Het thema moet integraal deel uitmaken van de lerarenopleiding.
Officiële documenten op de scholen moeten genderneutraal worden gemaakt.
resolutie 440 - Igbt+jongeren denken vaker aan zelfdoding en ondernemen meer suïcidepogingen dan hun heteroseksuele leeftijdsgenoten.
Dit geldt nog meer voor jonge lesbiennes, bi-meisjes en transgenders.
In het welzijnsbeleid in het algemeen en het zelfmoordpreventiebeleid in het bijzonder dient bijzondere aandacht besteed te worden aan deze groepen.
resolutie 441 - LGBT+ vinden minder gemakkelijk de weg naar preventieve geneeskunde en hebben daardoor specifieke problemen op het vlak van seksuele gezondheid (o.a. een verhoogde prevalentie op borst- en baarmoederhalskanker).
Bij het opzetten van acties op het vlak van seksuele gezondheid is er specifieke aandacht nodig om hen te bereiken en hen bijvoorbeeld te wijzen op het belang van gynaecologisch onderzoek.
resolutie 442 - sp.a blijft van de strijd tegen homo- en transfoob geweld een speerpunt maken.
Dit houdt onder meer in dat op alle betrokken bestuursniveaus ambtenaren aangeworven of aangeduid worden die toezien op de uitvoering van lokale homo- en transfobie-actieplannen.
resolutie 443 - Personen die wegens hun seksuele geaardheid, genderidentiteit of -expressie van hun vrijheid beroofd, vervolgd, veroordeeld of geestelijk of lichamelijk gefolterd worden, moeten voor sp.a internationaal erkend worden als politieke gevangene of politieke vluchteling.
De inspanningen die België al leverde op het vlak van specialisatie en expertise inzake seksuele geaardheid, genderidentiteit of expressie bij de erkenning van politieke vluchtelingen moeten we behouden.
resolutie 444 - Alle teksten, verdragen of internationale richtlijnen die discriminatie verbieden, moeten seksuele geaardheid en genderidentiteit of - expressie expliciet opnemen als ongeoorloofde discriminatiegrond.
resolutie 445 - sp.a wil dat het interfederaal actieplan tegen discriminatie en geweld ten aanzien van LGBT+personen uitgebouwd wordt en wil dat structureel wetenschappelijk onderzoek verricht wordt naar verbaal en fysiek geweld tegenover LGBT+ met bijzondere aandacht voor extra kwetsbare subgroepen.
resolutie 446 - sp.a wil een genuanceerde en correcte beeldvorming in de media over LGBT+.
De media moeten tot een evenwichtige weerspiegeling van de bevolking in hun personeelsbestand komen en dit in zowel amusements- als informatieve programma's.
resolutie 447 - We geloven sterk in emancipatie van onderuit.
Via gerichte subsidies stimuleren we ook de samenwerking tussen Igbt+verenigingen.
resolutie 448 - sp.a kiest voor een genderneutrale administratie, genderneutraliteit in akten van de burgerlijke stand, genderneutrale faciliteiten en genderneutrale aanspreekvormen in alle briefwisseling vanuit de overheid.
resolutie 449 - We voeren een derde geslachtsaanduiding in voor personen met een genderidentiteit die niet past in de tweedeling M of V.
We gaan voor de mogelijkheid om X als geslachtsaanduiding op alle vormen van identiteitsbewijzen te kiezen.
We voeren de verplichting in om deze derde geslachtsaanduiding in een eerste fase in personeelsadvertenties van de overheden op te nemen.
We bepleiten de invoering van deze derde geslachtsaanduiding ook op Europees niveau.
resolutie 450 - We blijven aandacht hebben voor homo- en transfobie in de sport, sp.a maakt middelen vrij voor het bewerkstelligen van een LGBT+vriendelijk klimaat.
resolutie 451 - We willen dat overheden in ons land de gelijke behandeling van lgbt+ en gendervariante personen opnemen in onderhandelingen en contacten met landen waarIgbt+seksualiteit nog strafbaar is of waar lgbt+ en gendervariante personen nog worden vervolgd.
resolutie 452 - Om adoptie door LGBT+koppels te vergemakkelijken zorgt de Vlaamse overheid voor adoptiekanalen die dit mogelijk maken.
HOOFDSTUK 4 - Zekerheid op een overheid die beschermt.
Voor iedereen.
4.1. ZEKERHEID OP BESCHERMING
Veiligheid is een universeel basisrecht.
De eerste taak van een overheid is de veiligheid van haar burgers te vrijwaren, sp.a definieert vijf nationale veiligheidsbelangen: territoriale veiligheid, fysieke veiligheid, economische veiligheid, ecologische veiligheid, en sociaal-politieke stabiliteit.
Een performant veiligheidsbeleid vergt veel meer dan goedkope communicatie.
De Belgische veiligheidsarchitectuur heeft een omwenteling nodig.
De samenleving verwacht dat, maar ook de rest van de wereld heeft de ogen nog steeds op ons land gericht.
Onze internationale positie is door de aanslagen in Parijs en Brussel ernstig aangetast.
Als België zijn geloofwaardigheid wil behouden ten aanzien van de privé-sector en het buitenland, moeten de mechanismen, budgetten, regelgeving en informatiebeheer drastisch worden herzien.
4.1.1. Een moderne politie
De politie vormt meestal de eerste schakel van de hele veiligheidsketen.
Wanneer deze eerste schakel onvoldoende effectief of efficiënt werkt, faalt het veiligheidsbeleid van bij de prille aanvang.
De politie is nog maar weinig geëvolueerd na de hervorming van 1998.
Sinds 2014 werd de politie verwaarloosd.
Ondertussen zijn er ten opzichte van de wettelijk vastgelegde norm 1.610 agenten tekort bij de Federale Politie, en 2.097 bij de lokale politie.
Bijgevolg laat de huidige werking niet meer toe om in de 21ste eeuw aan politiewerking te doen die de dienstverlening kan bieden die de samenleving verdient.
Sommige politiezones zijn zelfs niet meer in staat de basisdienstverlening te garanderen.
Een correct financieringsmodel en een optimale inzet van personeel en middelen dringt zich op.
sp.a maakt werk van een moderne politie.
RESOLUTIES
resolutie 453 - We evalueren de bestaande basisfunctionaliteiten en -normen voor meer efficiëntie en kwaliteitsverbetering.
We werken samen uit wat de politie van de toekomst moet zijn.
We responsabiliseren alle veiligheidsinstanties met concrete doelstellingen, gebed in een globale nationale veiligheidsstrategie.
De bescherming van kritieke infrastructuur moet beter omkaderd worden door gespecialiseerde eenheden.
Een maandelijkse veiligheidsbarometer en een jaarlijks openbare dreigingsanalyse door het Orgaan voor de Coördinatie van de Dreigingsanalyse (OCAD), dat inzicht biedt in de belangen, dreigingen en weerbaarheid en daarmee samenhangende ontwikkelingen op gebied van veiligheid (Dreigingsbeeld België), kunnen dit vooruithelpen.
resolutie 454 - Een integrale aanpak met een performante preventie, repressie en nazorg is ons uitgangspunt.
De juist getrainde politiemensen moeten op de juiste plaats worden ingezet naargelang de openbare orde of het monopolie op geweld moet worden gehandhaafd: de vriendelijke wijk- of verkeersagent zet je niet tegenover zware criminelen of gewapende agressievelingen.
De politie moet over de juiste bewapening en munitie beschikken.
Dat vergt een daadkrachtige aanpak van de burgemeesters in grote steden, met één politiezone voor één grote stad.
Er komt één Brusselse politiezone met dwingende afspraken tussen de politie, het parket en de rechters en met één veiligheidsplan en meer middelen voor de politie op de straat.
resolutie 455 - De Nabijheidspolitie wordt versterkt met de wijkagent in de hoofdrol, sp.a vermeerdert het vast percentage van wijkagenten die wonen in de gemeente waar ze werken.
Dit percentage drijven we stelselmatig op en brengen we in rekening voor de federale toelage aan de betrokken politiezone.
De wijkwerking wordt beter omlijnd, zodat ze effectief wijkwerking blijft en niet te pas en te onpas als reserve wordt gebruikt.
We werken het verschil in statuten weg, zodat wie voor de gemeenschapsdiensten werkt, ook kan worden ingezet als ogen en oren op het terrein.
resolutie 456 - We werken het tekort van bijna 4.000 agenten weg.
Enerzijds door de investeringen te blijven doen om het benodigde personeelskader in te vullen met een doeltreffend selectieconcept.
Anderzijds door een optimalisatie en rationalisatie van de inzet van het politiepersoneel op alle niveaus.
We evalueren het statuut en de salarissen van alle politiepersoneel met het oog op vereenvoudiging, juiste verloning en betere sociale maatregelen.
resolutie 457 - Een moderne politie moet ook mee zijn met de moderne criminaliteit.
De misdaad is digitaal gegaan, nu de politie nog.
De politieopleiding wordt aangepast aan de huidige globalisering, digitalisering en sociale complexiteit.
Er wordt voorzien in specialisaties naargelang de nodige inzet.
resolutie 458 - De Geïntegreerde Politie krijgt een nieuwe financieringswet met de versterking van de dienstverlening als uitgangspunt.
De KUL-norm die de politiecapaciteit en -ondersteuning voor elke gemeente bepaalt, moet worden herzien.
De federale dotatie zal gekoppeld worden aan schaalvergroting van politiezones.
sp.a zal daarmee voorzien in de nodige ondersteuning en begeleiding om op maat in schaalvergroting te kunnen treden.
Ook de organisatie van de hulpverleningszones wordt daarbij herzien.
resolutie 459 - Met een flexibel rekruteringssysteem wordt mogelijk gemaakt om functiespecifiek alle nodige en gespecialiseerde profielen aan te trekken zonder onnodige blokkages.
Lokale rekrutering door elk gemeentebestuur moet mogelijk worden.
resolutie 460 - Om die rekrutering te vervolmaken hebben we nood aan een professioneel politieonderwijs dat gelijke kwaliteitsgaranties en een even hoog onderwijsniveau heeft als het universitair onderwijs.
We vervangen het brevet van de politieschool door een écht diploma dat erkend is en tijdens de opleiding maken we uitwisseling met de academische en professionele wereld mogelijk.
4.1.2.Performante inlichtingendiensten
Andere Europese landen van gelijkaardige grootte als België investeren driemaal meer personeel en middelen in hun inlichtingendiensten.
Na de aanslagen werd een bescheiden financiële inhaalbeweging ingezet, maar deze verloopt te traag.
Daarnaast moeten onze inlichtingendiensten als eerstelijnsverdediging zo flexibel mogelijk kunnen reageren op complexe dreiging.
Dat vergt meer aandacht voor omkadering, personeel en organisatie.
Dat doen we met nieuwe normen en mechanismen voor samenwerking.
RESOLUTIES
resolutie 461 - Het enige antwoord op fragmentatie is integratie: een integrerende managementstructuur op een niveau boven de verscheidene diensten.
De inlichtingendiensten moeten een échte managementstructuur krijgen die volledig georiënteerd is op hun missie en die de concrete noden van hun diensten invullen.
Dat vergt een geïntegreerd informatiebeheer.
Maar ook dat er eenheid van commando is voor wanneer de nood het hoogst is.
resolutie 462 - Het personeel van de inlichtingendiensten willen we gefaseerd verdubbelen en de budgetten verdriedubbelen.
Zo kunnen ze hun vele en complexe taken met voldoende mensen opnemen.
Ook de dreigingsanalyse moet versterkt worden.
resolutie 463 - De Nationale Veiligheidsraad (NVR) versterken we tot een orgaan dat de globale veiligheidsstrategie uitwerkt en concrete bevoegdheden krijgt om die aanklampend uit te laten voeren, geleid door een topambtenaar die hoger in rang is dan de individuele diensthoofden.
Zo is er eenheid van commando en wordt onze veiligheid holistisch aangepakt.
resolutie 464 - We richten een wetenschappelijk instituut op voor politie-, inlichtingen- en veiligheidsstudies om de veiligheidsdiensten academisch te ondersteunen en de overheid te adviseren.
Dat bestudeert veiligheidsvraagstukken op een samenhangende manier vanuit een lokale, transnationale en globale impact.
Ze staat ook garant voor grondige analyses, het informeren en organiseren van het debat én het aansturen op maatregelen en innovatie voor het bevorderen van onze veiligheid.
4.1.3.Robuuste cyberverdediging
Cyberveiligheid en daarmee het ongestoord functioneren van ICT is een essentiële randvoorwaarde voor veel maatschappelijke processen en de verdere ontwikkeling van de digitale economie.
Maar terwijl andere types criminaliteit dalen, stijgt de digitale misdaad exponentieel.
De cybermaatschappij is kwetsbaar en het aantal potentiële slachtoffers wordt steeds groter.
Cybercriminaliteit zal alleen nog stijgen in de toekomst: datalekken nemen toe in volume en vertrouwelijkheid;
er zijn meer en meer gevallen van spionage, sabotage en afpersing.
Cybercriminaliteit kost Belgische bedrijven al drie keer meer dan drie jaar terug.
De dreiging voor onze digitale veiligheid ontwikkelt zich in hoog tempo.
Zowel nationaal als Europees moet er meer geïnvesteerd worden in cyberverdediging.
Het Europese cyberbeveiligingsnetwerk moet de nationale aansturen en coördineren.
Vele landen investeren in offensieve (militaire) capaciteiten, waarbij digitale middelen worden gebruikt om het democratisch proces te beïnvloeden of infrastructuur aan te vallen.
Maar onze verdediging daarentegen loopt ver achter.
De gespecialiseerde diensten van de politie zijn onderbemand, beschikken niet over de nodige hard- en software, en hebben het moeilijk nieuw geschikt personeel te vinden.
De instanties die voor cyberveiligheid in het leven zijn geroepen, zijn te klein en bovendien versnipperd over vijf ministerportefeuilles.
Zo is geen integrale of effectieve aanpak mogelijk.
RESOLUTIES
resolutie 465 - Een nationale veiligheidsstrategie voor onze cyberveiligheid en een inschatting van onze weerbaarheid moeten onderdeel zijn van de globale veiligheidsstrategie die de Nationale Veiligheidsraad uitwerkt.
resolutie 466 - Ook hier moet er eenheid van commando zijn.
De cyberveiligheid moet door meer verdedigd worden dan een klein zijdelings agentschap onder de Kanselarij van de Eerste Minister en een aantal kleine diensten van de Federale Gerechtelijke Politie.
Er moet een overkoepelende structuur zijn die coördineert en globaal instaat voor defensie, detectie en reactie.
We schaffen het Centrum voor Cybersecurity België (CCB) af om het bij de bestaande cyber-eenheden van de politie te voegen.
resolutie 467 - Flet cyberdefensie commando van de militaire inlichtingendienst ADIV moet sneller kunnen uitbreiden.
In totaal moet onze cyber-capaciteit 500 mensen tellen.
resolutie 468 - De veiligheidsdiensten moeten zich ook kunnen baseren op een wettelijk kader voor cyberdefensie die concrete defensieve, maar ook offensieve, bevoegdheden toekent en verplichtingen oplegt aan de internetproviders.
Die moeten meewerken aan gerechtelijke onderzoeken en de toegang tot en de activiteit op het dark web bemoeilijken.
Dat wettelijk kader moet er ook op Europees niveau komen.
resolutie 469 - De eenheden van de politie die met cybercriminaliteit bezig zijn, breiden we uit.
Gespecialiseerde profielen met de juiste kwalificaties moeten worden aangetrokken.
Flun verloning en voorwaarden moeten geoptimaliseerd worden, zodat kan worden geconcurreerd met de privé.
resolutie 470 - Alle politiemensen moeten een minimale vorming krijgen waardoor ze in staat zijn de burger bij te staan met eerste hulp bij cybergevallen.
4.1.4.Preventieve en repressieve aanpak van radicalisering
De groeiende radicalisering in sommige Belgische steden en gemeenten vormt een ernstig probleem voor de veiligheid en voor het samenleven.
De voorbije legislatuur werden de strafbepalingen voor terroristische misdrijven drastisch uitgebreid en verstrengd.
Toch moeten we vaststellen dat veroordeelden op vandaag soms meer geradicaliseerd uit de gevangenis komen dan ze er in gekomen zijn.
Na de aanslagen van 22 maart 2016 werd in een parlementaire onderzoekscommissie unaniem een reeks aanbevelingen aangenomen ter bestrijding van radicalisering.
Op vandaag zijn veel van die aanbevelingen nog steeds dode letter.
In de strijd tegen radicalisering is zowel een repressieve als een preventie-aanpak nodig.
RESOLUTIES
resolutie 471-sp.a maakt van de uitvoering van de aanbevelingen van de onderzoekscommissie een prioriteit.
resolutie 472 - sp.a maakt van de uitvoering van 'resolutie betreffende de bestrijding van gewelddadige radicalisering' die in 2015 door een grote meerderheid in het Vlaams Parlement werd goedgekeurd een prioriteit.
resolutie 473 - We blijven inzetten op maatregelen die gericht zijn op deradicalisering en het verstoren van rekrutering en maatschappelijke mobilisering.
We breiden het aantal deradicaliseringsambtenaren per provincie uit.
resolutie 474 - Op lokaal niveau hebben sommige steden en gemeenten zélf het initiatief genomen om deradicaliseringstrajecten op te zetten.
Door een gebrek aan coherentie blijft dit echter een druppel op een hete plaat.
We moeten dringend werk maken van een aanbod aan deradicaliseringstrajecten, zowel binnen als buiten de gevangenismuren.
De verschillende lokale trajecten en inspanningen moeten op elkaar worden afgestemd door de Vlaamse overheid.
De coördinatie en financiering moet centraal door het OCAD worden aangestuurd.
resolutie 475 - sp.a voorziet in een kwaliteitskader en duidelijke integriteitscriteria waaraan deradicaliseringsprogramma's en deradicaliseringsexperts in de privésector moeten voldoen.
resolutie 476 - sp.a garandeert een aanklampend beleid ten aanzien van teruggekeerde Syriëstrijders en andere geradicaliseerden.
Hiervoor breiden we de lokale organen (LIVC - Lokale Integrale Veiligheidscel, LTF - Lokale Task Force en justitiehuizen) verder uit.
resolutie 477 - De lijst met misdrijven waarvoor een terbeschikkingstelling van de strafuitvoeringsrechtbank kan worden uitgesproken, breiden we uit tot alle terroristische misdrijven.
Zo vermijden we dat geradicaliseerden zomaar kunnen terugkeren in de samenleving na het uitzitten van hun straf.
resolutie 478 - We zetten in op een verhoging van het aantal wijkagenten.
Zij zijn de ogen en oren in de buurt en zijn dus een eerste en noodzakelijke schakel in de detectie van radicalisering.
We vermeerderen ook het aantal sociaal werkers om het welzijn en welbevinden te bevorderen als eerstelijnspreventie van radicalisering.
Maar de werkrelatie tussen sociaal werkers en hun cliënten moet gekenmerkt worden door vertrouwen.
Door zeer strikte werkafspraken rond informatie-uitwisseling worden discretie en vertrouwelijkheid gewaarborgd.
resolutie 479 - Ons land moet Belgische kinderen van Syriëstrijders die de leeftijd van 10 jaar nog niet hebben bereikt, actief opsporen en begeleid repatriëren op voorwaarde dat:
• significante aanwijzingen bestaan over de identiteit van deze kinderen;
• één van de Belgische ouders hiervoor de expliciete toestemming geeft;
• in België een onderzoek is gevoerd naar een goede en veilige opvang voor de kinderen bij familieleden of in de pleegzorg;
• de kinderen na repatriëring onder permanent toezicht worden geplaatst van de local taskforces en de lokale integrale veiligheidscellen.
resolutie 480 - Om de financiering van radicalisering aan banden te leggen maken we van de Cel voor Financiële Informatieverwerking (CFI) een echte tweedelijnsinlichtingendienst ter ondersteuning van het federaal parket, de inlichtingendiensten en het OCAD voor wat betreft de strijd tegen de financiering van terrorisme met inbegrip van het radicaliseringsproces.
4.2.EEN GECONTROLEERD HUMAAN ASIEL- EN MIGRATIEBELEID
sp.a staat voor een menselijk en gecontroleerd asiel- en migratiebeleid.
We kiezen niét voor een opengrenzenbeleid dat ons elke controle doet verliezen,
noch voor een illusoir isolationistisch beleid dat ons doet terugplooien op onszelf.
We kiezen daarentegen voor een beter georganiseerde migratie gebaseerd op partnerschappen en mensenrechten,
waarbij we de negatieve impact van migratie zo veel mogelijk verkleinen
en de positieve bijdrage ervan maximaliseren.
Want bij beter georganiseerde migratie heeft iedereen voordeel.
Zo kiezen we resoluut voor een humaan beleid dat wérkt.
Een beleid met hoofd en hart.
Zoals uitgewerkt in de congrestekst van 21 mei 2017 wordt zo'n duurzaam asiel- en migratiebeleid bij uitstek op EU-niveau vormgegeven.
RESOLUTIES
resolutie 482 - In eerste instantie willen we er mee voor zorgen dat de juiste politieke, economische, sociale en ecologische voorwaarden gecreëerd worden, opdat mensen in hun land van herkomst een vreedzaam, productief en duurzaam leven kunnen leiden en daar hun persoonlijke aspiraties kunnen vervullen.
We willen voorkomen dat wanhoop en slechte omstandigheden mensen ertoe dwingen elders een bestaan te zoeken.
Een correct migratiebeleid heeft daarom maar kans op slagen als het gepaard gaat met een eerlijk handelsbeleid en eerlijke fiscaliteit, waardoor ook ontwikkelingslanden delen in de winst.
Duurzame conflictpreventie en vredeshandhaving zijn eveneens essentieel.
Met een ontwikkelingsbeleid dat gericht is op investeringen en dat de levensomstandigheden van mensen ter plaatse drastisch verbetert door hen te empoweren, via onderwijs en economische opportuniteiten.
Maar ook met een ambitieus beleid tegen de klimaatverandering, die vooral de armste landen treft.
In de filosofie van het migratiepact ontwikkelen we een nieuw Noord- en Centraal-Afrikabeleid, gericht op sociale en economische ontwikkeling van irreguliere migratie.
We steunen die ontwikkeling o.a. via de mogelijkheid tot circulaire migratie en door de lokale productie op een duurzame manier te integreren in de Europese productieketens.
resolutie 483 - Wie het land van herkomst ontvlucht, moet in de regio rond de oorlogszones een menswaardig leven kunnen leiden.
Voor sp.a is 'bescherming in de regio' geen slogan, maar een ambitieuze strategie om ervoor te zorgen dat vluchtelingen niet genoodzaakt zijn 'door te vluchten'.
In de wetenschap dat de hedendaagse conflicten veelal langdurige conflicten zijn en dat 90% van de vluchtelingen zich in eigen regio bevindt, ruilen we de huidige noodhulpbenadering van tentenkampen in voor een aanpak gericht op ontwikkeling op lange termijn, met o.a. een basisbedrag voor vluchtelingen die in de regio blijven.
Een duurzame visie op 'bescherming in de regio' is gericht op het behoud en op het bevorderen van de vaardigheden van vluchtelingen en dus 'jobs in eigen regio'.
Zo'n benadering is beter voor de gastgemeenschappen omdat de capaciteit van de nationale actoren wordt versterkt en vluchtelingen in staat gesteld worden deel te nemen aan het dagelijks leven van de gemeenschap en zo bij te dragen aan de lokale economie.
Zo'n benadering is ook beter voor buurlanden van conflictlanden omdat uiteindelijk - na afloop van een conflict - bij terugkeer ook de voormalige conflictlanden beter worden heropgebouwd.
Dit alles maken we mogelijk door een verhoogde financiering in een vroeger stadium.
Zo maken we meteen ook een einde aan de vluchtelingenkampen zoals we die nu kennen en wordt een omgeving gecreëerd waar vluchtelingen in veiligheid kunnen leven, zodat ze stilaan hun leven opnieuw kunnen opbouwen.
resolutie 484 - Wie kiest voor een gecontroleerd en menselijk asielbeleid, kiest voor hervestiging.
Hervestiging is een procedure waarbij vluchtelingen geselecteerd en overgebracht worden van het land waar zij bescherming zochten naar een derde land, dat vooraf heeft ingestemd om hen duurzaam verblijfsrecht te geven.
De EU moet de morele voortrekkersrol opnemen en in samenspraak met UNHCR tonen dat het mogelijk is om vluchtelingen op een gecontroleerde manier een plaats te geven in onze samenleving.
In plaats van het huidige ontspoorde systeem van humanitaire visa via een wildgroei aan tussenpersonen pleiten we voor een gecontroleerd, transparant en sterk omkaderd systeem van 'hervestiging door burgers' zoals in Canada.
Burgers of organisaties kunnen binnen een vastgesteld maximumquotum een hervestiging aanvragen via een humanitair visum voor vrienden, familie of kwetsbare personen in nood die zich in een oorlogssituatie bevinden en willen vluchten.
Behalve in geval van een urgente reddingsoperatie doet in regel het VN-vluchtelingenagentschap de selectie wat vluchtelingen betreft, het Belgisch Commissariaat voor de Vluchtelingen dubbelcheckt.
Een aanvraag kan enkel met bijhorend hervestigingsplan worden ingediend, met het oog op een optimale integratie.
De burgers of organisaties nemen zo voor een bepaalde termijn de financiële verantwoordelijkheid mee op en staan eveneens garant - onder monitoring van de overheid - voor de opvang, de begeleiding en integratie, zodat ze veel sneller dan nu het geval is onze taal leren en een job vinden.
resolutie 485 - Bescherming (asiel) bieden we aan op basis van de nood van de asielzoeker.
Arbeidsmigratie daarentegen gebeurt op basis van onze noden, op maat van de Europese en Belgische arbeidsmarkt.
Om geschikte kandidaten te selecteren, werken we naar Canadees model met een puntensysteem dat de opleiding, werkervaring en talenkennis van elke kandidaat-migrant evalueert.
Arbeidsmigratie moet deel uitmaken van Europese partnerschappen waar zowel landen van herkomst als bestemming bij te winnen hebben.
Dat betekent concreet dat de Europese Unie in het kader van zo'n partnerschappen investeert in opleiding en tewerkstelling in landen van herkomst, zodat deze landen zich verder ontwikkelen en braindrain vermeden wordt.
Arbeidsmigratie uit partnerlanden wordt mogelijk gemaakt, op voorwaarde dat kandidaat-migranten - door het volgen van dergelijke opleidingen én een inburgerings- en taalcursus - voldoende punten halen om voor een arbeidskaart in aanmerking te komen.
We zetten daarbij ook in op circulaire migratie: we stappen af van het idee dat arbeidsmigratie noodzakelijk iets permanent is, maar geven mensen de kans om voor een beperkte periode in Europa te komen werken in sectoren waar er een tekort is.
We sluiten zo'n partnerschappen enkel af met landen die bereid zijn hun onwettig in Europa verblijvende onderdanen terug te nemen.
Zo wordt reguliere migratie meteen gebruikt als hefboom om irreguliere migratie tegen te gaan en een rechtvaardig terugkeerbeleid te bekomen.
resolutie 486 - Wie toch de oversteek maakt naar Europa, krijgt snel duidelijkheid.
Een volwaardig Europees asiel- en migratieagentschap moet in staat zijn om asielaanvragen al aan de buitengrenzen (Italië, Griekenland, ... ) snel en kwalitatief te behandelen,
terwijl menswaardige opvang - met bijzondere aandacht voor de noden van kinderen - aan diezelfde buitengrenzen tijdens de behandeling van de asielaanvraag verzekerd wordt.
We moeten voorkomen dat zich nog wantoestanden zoals die op de Griekse eilanden voordoen.
Lidstaten die instaan voor de opvang aan de buitengrenzen worden volledig vergoed door de EU maar worden daarbij wel meteen strikt gemonitord.
Zo worden de middelen effectief gespendeerd waarvoor ze bedoeld zijn en worden de kwaliteitsnormen gehaald.
Irreguliere migratie wordt ontmoedigd door snel duidelijk te maken dat wie niet aan de erkenningscriteria voldoet ook geen verblijfsrecht zal krijgen.
In dat geval volgt onmiddellijke terugkeer.
Bij erkenning daarentegen verzekert de EU via een afdwingbaar spreidingsplan de onmiddellijke toewijzing aan een EU-lidstaat.
Bij die toewijzing wordt met het oog op een vlotte integratie maximaal rekening gehouden met het hoogste belang van het kind, de gezins- en familiebanden, het arbeidsmarktprofiel, de talenkennis, kwetsbaarheid, enz.
In zo'n systeem kunnen de Dublin-regels op de schop.
Door de Europese behandeling van asielaanvragen en het bijbehorende spreidingsmechanisme voorkomen we dat migranten zich ook binnen Europa aan een odyssee moeten wagen, vermijden we zowel de zgn. 'asielshopping' als de 'asielloterij'
en verzekeren we tegelijkertijd dat migratie gecontroleerd maar toch menselijk gebeurt.
resolutie 487 - Mensensmokkel wordt natuurlijk best op internationaal niveau via partnerschappen aangepakt.
Als we de strijd tegen mensensmokkel ook vanuit België op een zinvolle manier willen opdrijven, dan moet het huidige Belgische beleid van doorschuifpolitiek doorbroken worden.
Overlastbestrijding is in bepaalde omstandigheden nodig, maar is te veel in de plaats gekomen van echte smokkelbestrijding.
We moeten daarom gaan van een 'strijd tegen de gesmokkelden' naar een 'strijd tegen mensensmokkelaars en smokkelnetwerken.
' Een humane aanpak van gesmokkelden bij een interceptie is niet alleen vanuit menselijk perspectief gewenst, maar is ook simpelweg het efficiëntst.
Wanneer gesmokkelden vertrouwen hebben in de Belgische instanties, zijn ze meer geneigd beter samen te werken met die instanties.
Zo verschaffen ze de essentiële info waarmee smokkelaars gearresteerd en smokkelnetwerken opgerold kunnen worden.
Daarom pleiten we voor de aanwezigheid van sociale werkers en tolken tijdens de intercepties, zodat een eventuele overbrenging naar gespecialiseerde centra snel kan volgen.
Voor minderjarigen vragen we een geïndividualiseerde en veilige omkadering in een kleinschalig gespecialiseerd centrum, dat zich op een geheime afgeschermde plek bevindt om te vermijden dat de netwerken van de uitbuiters de jongeren opnieuw op het spoor komen.
resolutie 488 - Het huidige 'centrum voor transitmigratie' is een lege doos en staat symbool voor de draaideurpolitiek van deze regering,
sp.a vraagt daarom om een sterke omkadering van dit toeleidingscentrum:DVZ-personeel,tolken,maatschappelijke werkers, een contactpersoon van de dienst voogdij (zodat kinderen niet langer worden afgezet bij de eerste de beste bushalte), asiel-infoverstrekkers, specialisten mensenhandel/mensensmokkel of een contactpunt voor de smokkelmagistraat moeten er mee voor zorgen dat vertrouwen wordt gecreëerd.
Zo kunnen zinvolle volgende stappen gezet worden in het proces, zoals bv.  toeleiding naar de gespecialiseerde centra of begeleiding bij terugkeer.
resolutie 489 - Een duidelijk terugkeerbeleid is het sluitstuk van elk geloofwaardig asiel- en migratiebeleid.
We pleiten daarom voor bijkomende terugnameakkoorden met 3d-landen, bij voorkeur op Europees niveau.
In deze akkoorden wordt ook werk gemaakt van legale, gecontroleerde manieren om de EU te bereiken zoals studiebeurzen en gereguleerde arbeidsmigratie.
Ontwikkelingsbudgetten en handelsakkoorden mogen niet als stok achter de deur gebruikt worden.
Voor ons is een veilige en waardige terugkeer essentieel.
Het huidige terugkeerbeleid verdient daarom een algemene evaluatie.
We kiezen zoveel als mogelijk voor 'begeleide vrijwillige terugkeer' met aandacht voor perspectief in het land van herkomst en slechts voor gedwongen terugkeer als het niet anders kan.
De omstandigheden in de gesloten centra worden fors verbeterd.
België herneemt bovendien haar rol van mondiale voortrekker op het vlak van alternatieven voor detentie.
De opvolgingscommissie voor het terugkeerbeleid gaat o.a. na of de alternatieven voor detentie effectief voldoende worden uitgebouwd en benut, of de omstandigheden in de gesloten centra volstaan, of detentie inderdaad alleen gebruikt wordt wanneer dat noodzakelijk is, of de art. 3 EVRM-toets consequent gebeurt, ... en rapporteert daarover aan het parlement zodat onmiddellijk bijgestuurd kan worden.
resolutie 490 - Een beleid dat gaat voor duurzame oplossingen, gaat resoluut voor een opnieuw versterkt middenveld.
Samen met het middenveld blaast de overheid de begeleiding en oriëntatie van migranten in onwettig verblijf nieuw leven in, prioritair gevoerd met betrekking tot gezondheidszorg, onderwijs en toekomstoriëntatie met het oog op het opstarten van verblijfsprocedures dan wel het opzetten van een terugkeertraject.
We verzetten ons ten stelligste tegen de tendens van criminalisering van NGO's en andere hulpverleners.
resolutie 491 - In afwachting van een volwaardig Europees asiel- en migratiebeleid (zie hierboven) kiezen we ondertussen in België voor een transparant, efficiënt en kwalitatief asiel- en migratiebeleid.
We vervangen daarom het ingewikkelde en onvoorspelbare vreemdelingenwetboek door een leesbaar migratiewetboek, na een breed gedragen debat met deskundigen en stakeholders.
In het verlengde daarvan laten we ook de Dienst Vreemdelingenzaken - die te zeer een black box is - evolueren naar een performant en gemoderniseerd 'Migratiedepartement'.
Omdat een goed migratiebeleid gebaseerd is op feiten, zorgt dit Migratiedepartement voor uitgebreide en transparante rapportering.
Zowel overheid als migrant is gebaat bij korte maar kwaliteitsvolle procedures.
Wat specifiek de asielprocedure betreft, gaan we voor een behandelingstermijn van minder dan 4 maanden bij een onafhankelijke Commissariaat-Generaal voor Vluchtelingen en Staatlozen.
Vanzelfsprekend is de onverkorte naleving van de Conventie van Genève cruciaal, zodat wie in België recht heeft op bescherming ook effectief bescherming krijgt.
Tijdens de behandeling van het verzoek om internationale bescherming houdt de opvang (zowel de collectieve als de individuele) zoveel mogelijk rekening met het profiel van de verzoeker.
We pleiten voor voldoende opvangplaatsen die qua middelen en capaciteit flexibel zijn.
We beperken de impact van de sterke schommelingen in de sector door de voorkeur te geven aan bufferplaatsen boven de naakte afbouw van plaatsen.
We streven ook voldoende kwaliteit na door in te zetten op personeelsstabiliteit binnen het opvangnetwerk.
Zo houden we de expertise en ervaring in het netwerk.
Resolutie 492 - Het 'belang van het kind' moet zo optimaal mogelijk doorheen de procedures geïntegreerd worden, zodat ellende in een later stadium maximaal voorkomen wordt.
Wanneer het gaat om kinderen die reeds langdurig in België verblijven pleiten we voor een zoektocht naar duurzame oplossingen, waarbij een multidisciplinair team de overheid adviseert.
Wat betreft de niet-begeleide minderjarigen voeren we een nieuwe en betrouwbare procedure voor leeftijdsbepaling in, met bijhorende motivatieplicht.
We zorgen ervoor dat deze procedure ook van toepassing is op minderjarigen die onterecht verklaren volwassen te zijn.
Daarnaast introduceren we een systeem van 'tijdelijke voogdij' zodat onmiddellijk bij signalement van een niet-begeleide minderjarige al een voogd kan aangesteld worden.
Opdat voogden hun taken tot een goed einde kunnen brengen, verzekeren we voor hen de nodige vorming, omkadering, correcte vergoeding en redelijke werkdruk.
Ook zorgen we voor voldoende financiering om de toegang tot geestelijke gezondheidszorg te verbeteren voor kinderen die aan hun vlucht trauma's hebben overgehouden.
resolutie 493 - Vandaag dragen Europese steden en gemeenten naar schatting 40% van de kosten voor integratie van nieuwkomers.
Die kosten worden nauwelijks gecompenseerd.
Daarom zou van de Europese middelen die naar lidstaten vloeien voor spreiding en hervestiging, 40% moeten toegekend worden aan het lokale niveau.
Lokale besturen zouden daarbovenop een even groot bedrag moeten krijgen uit het ESF+ en de cohesiefondsen, zodat de solidariteit van de lokale bevolking wordt beloond.
Dat geld moet onder andere kunnen gespendeerd worden aan uitbreiding van de stedelijke kinderopvang, bouw van scholen en huisvesting.
Burgers, (ex-)vluchtelingen, middenveldorganisaties en experten moeten inspraak krijgen in de wijze waarop het geld wordt besteed.
resolutie 494 - Nieuwkomers verplichten we tot een inburgeringstraject met basiscursus Nederlands, Maatschappelijke Oriëntatie en loopbaanoriëntatie.
Maar de overheid moet dan tegelijkertijd een programma op maat garanderen om de zelfredzaamheid en de participatie van de deelnemers op professioneel, educatief en sociaal vlak effectief te verhogen.
De eenzijdige nieuwkomersverklaring - die nu enkel op een selectieve manier plichten wil opsommen voor de nieuwkomer - ruilen we daarom in voor een nieuwkomerspact, op basis van wederkerigheid te sluiten tussen nieuwkomer en overheid.
Zo'n nieuwkomerspact verplicht de nieuwkomer niet alleen tot het inburgeringstraject, maar bevat tegelijkertijd de garantie vanwege de overheid op een behoeftedekkend en flexibel aanbod.
Als het gaat om 'inburgering en integratie' mag het immers noch bij nieuwkomer noch bij overheid bij woorden blijven.
4.3.GARANTIE OP TOEGANKELIJKE, BETAALBARE EN EFFICIËNTE JUSTITIE VOOR IEDEREEN
4.3.1.Toegankelijke betaalbare en begrijpelijke justitie voor iedereen
De toegang tot de rechter is een grondrecht van iedere burger.
Toch blijft dit grondrecht voor heel wat mensen dode letter.
Justitie kan immers maar toegankelijk zijn als ze voor iedereen betaalbaar is.
De toegang tot justitie wordt niet alleen bemoeilijkt door een financiële drempel.
Heel vaak weten burgers gewoon niet tot welke instantie ze zich kunnen of moeten richten of waar ze informatie kunnen bekomen over hun lopende dossiers.
Als we justitie dichter bij de burger willen brengen is het noodzakelijk dat justitie de taal van de burger spreekt.
Uit een onlinebevraging van de Hoge Raad voor Justitie uit 2016 blijkt dat maar liefst 86% van de burgers de juridische taal niet duidelijk genoeg vindt.
Het is dus hoog tijd voor een quantumsprong die de zorg voor een begrijpelijke taal definitief verankert in de rechtsbedeling als een van de basisvereisten voor een rechtstaat.
Justitie moet betaalbaar, toegankelijk en begrijpbaar zijn voor iedereen.
RESOLUTIES
resolutie 495 - Om een kwaliteitsvolle dienstverlening bij de eerstelijnsbijstand te garanderen is een verhoging van het budget noodzakelijk.
resolutie 496 - Een grondige hervorming van het zogenaamde pro Deosysteem dringt zich op.
We voeren een derde categorie van gedeeltelijke kosteloosheid in.
De controle naar de bestaansmiddelen wordt waargenomen door de Bureaus voor Juridische Bijstand.
Hiervoor is het kosteloos toegang krijgen tot bepaalde databanken van de overheid cruciaal, zodat de rechtzoekende een zware administratieve last wordt bespaard.
Het recht op gratis rechtspleging (d.w.z. de vrijstelling van rolrechten, griffierechten en dergelijke meer) moet automatisch volgen voor wie van pro Deobijstand geniet.
Wat de financiering betreft pleiten we voor een open portefeuille, waarbij de waarde van een punt op voorhand gekend is.
De overheid garandeert dat de pro Deobijstand niet enkel door stagiair-advocaten maar ook door ervaren en sterke advocaten ter beschikking wordt gesteld van de rechtszoekenden.
resolutie 497 - Analoog aan tax-on-web, moet Just-on-web ontwikkeld worden: een uniek digitaal loket voor de burger en de ondernemingen.
Ook de juridische dienstverleners zoals advocaten, gerechtsdeurwaarders en notarissen zullen werken via centrale informaticaplatformen.
Alle vonnissen en arresten zullen met inachtneming van de privacyregels kosteloos ter beschikking gesteld worden van het grote publiek op een online databank.
resolutie 498 - De digitale nabijheid mag geen vervanging worden van de fysieke nabijheid.
Beide kunnen wel hand in hand gaan.
In elk rechtbankgebouw komt naast de griffie een Just-on-web Kiosk.
De kiosk is uitgerust met computers waar de burger toegang heeft tot Just-on-web.
Wie deze kioskruimte wenst te gebruiken kan hiervoor een beroep doen op het griffiepersoneel.
resolutie 499 - We perken het pleitmonopolie van de advocaat in, zodat verenigingen hun leden kunnen verdedigen en vertegenwoordigen.
Wat vakbonden kunnen voor de arbeidsrechtbank moeten huurdersbonden en consumentenverenigingen voor vredegerecht en rechtbank kunnen.
Ook verenigingen die een collectief belang (bijvoorbeeld het milieu) behartigen moeten in rechte kunnen optreden ook al leiden zij geen rechtstreeks nadeel in strikte zin.
resolutie 500 - We willen ook de groep van potentiële vertegenwoordigers van de collectieve vordering tot herstel uitbreiden, en pleiten voor de oprichting van een fonds waartoe de vertegenwoordigers zich kunnen richten om de financiële last van de procedure gedeeltelijk op te vangen.
resolutie 501 - Binnen de Hoge Raad voor Justitie richten we een Bureau voor de Leesbaarheid op.
resolutie 502 - De kosten die gerechtsdeurwaarders aanrekenen, moeten veel duidelijker en veel simpeler.
4.3.2.Justitie moet efficiënt zijn
De logheid van het juridisch apparaat en de gerechtelijke achterstand die ermee gepaard gaat, stoot veel mensen terecht tegen de borst.
Zeker in relatief eenvoudige zaken moeten juridische beslissingen binnen een korte termijn volgen op de inleiding van het geschil.
Om het apparaat efficiënter te maken, zijn drastische hervormingen nodig.
RESOLUTIES
resolutie 503 - Naar analogie van de bestaande vaste comités I en P, richten we een vast comité J op dat belast is met de externe controle op de werking van het gerecht en dat hierover verslag uitbrengt aan het parlement.
Op elke rechtbank komt er een meldpunt voor klachten die gecentraliseerd worden in de schoot van het vast comité J.
resolutie 504 - Er moet dringend werk gemaakt worden van een integraal personeelsbeleid voor justitie.
De invulling van het juridisch ondersteunend werk en de klassieke opdeling ervan tussen magistraten, griffies en medewerkers dient herbekeken te worden.
Daarbij moet ook plaats zijn voor nieuwe categorieën van medewerkers zoals ICT-deskundigen, economisten en criminologen.
resolutie 505 - Om dure en lange procedures te vermijden, maken we gebruik van bemiddeling en alternatieve geschillenoplossingen.
Zij worden actief gepromoot, zonder dat zij ooit mogen worden verplicht.
resolutie 506 - Er moet meer gebruikt gemaakt worden van de snelrechtprocedure voor winkeldieven en relschoppers.
In elk arrondissement dient hiervoor een specifieke kamer te worden ingericht.
De termijnen van de procedure moeten worden ingekort.
Snelrecht mag geen kwestie van maanden zijn, maar van dagen.
resolutie 507 - Naar analogie met de Europese procedure voor small claims wordt ook een Belgische procedure voor geringe vorderingen (in niet grensoverschrijdende geschillen) opgericht waarvoor de vrederechter exclusief bevoegd is.
resolutie 508 - Er dient een wettelijke regeling te komen voor een vlot verloop van een procedure vereffening-verdeling, waarbij duidelijke termijnen worden opgelegd aan de partijen en aan de aangestelde notaris.
4.3.3.Een performant straf(proces)recht met oog op re-integratie
Ons strafwetboek en de strafprocedure zijn ondanks de wijzigingen van de laatste jaren nog steeds op een oude leest geschoeid.
Ons strafrecht is onvoldoende aangepast aan nieuwe fenomenen in de criminaliteit enerzijds en plaatst disproportioneel hoge straffen op verouderde strafrechtelijke inbreuken anderzijds.
RESOLUTIES
resolutie 509 - Het strafwetboek wordt gemoderniseerd.
Nieuwe criminaliteitsfenomenen zullen worden opgenomen en verouderde strafbaarstellingen zullen worden geschrapt of aangepast.
De verhouding in strafmaat tussen de verschillende misdrijven wordt correcter en er komt een grotere coherentie tussen de theoretische en de werkelijk uitgevoerde straf.
resolutie 510 - Het strafprocesrecht wordt gemoderniseerd.
Krijtlijnen hierbij zijn dat het slachtoffer centraal staat, de zwaarste misdrijven behandeld worden door een volksjury, procedurefouten niet principieel tot nietigheid leiden en geen minnelijke schikking meer mogelijk is voor ernstige fiscale fraude.
resolutie 511 - De lijst met misdrijven waarvoor een terbeschikkingstelling van de strafuitvoeringsrechtbank kan worden uitgesproken, wordt uitgebreid tot alle terroristische misdrijven.
Zo vermijden we dat geradicaliseerden zomaar kunnen terugkeren in de samenleving na het uitzitten van de straf.
resolutie 512 - Gevangenissen zijn vaak voedingsbodems voor verdere criminaliteit.
We zetten daarom in op de re-integratie in onze samenleving.
Op termijn moeten we af van grootschalige gevangeniscomplexen.
We zetten verder in op detentiehuizen zoals uitgewerkt door vzw De Huizen.
Detentiehuizen zijn kleinschalig, laten meer maatwerk toe bij de uitvoering van de detentie en bereiden de gedetineerden beter voor op de re-integratie.
resolutie 513 - We ondersteunen het idee van 'VZW de Huizen' tot oprichting van detentiehuizen voor first offenders tot 25 jaar, zodat zij hun voorhechtenis of straf niet in gevangenissen moeten ondergaan, maar in een omgeving die het vertrouwen in een haalbare toekomst opbouwt.
We voorkomen ook zoveel mogelijk dat jongeren tussen 18 en 25 jaar opgesloten worden, door een versterkt gebruik van het systeem van de probatiemaatregelen.
We richten daarvoor jeugdbehandelingskamers op in de schoot van de correctionele rechtbanken, (cfr. drugbehandelingskamers).
Zo zorgen we voor een effectieve begeleiding van jonge delinquenten.
resolutie 514 - Voor de behandeling van geïnterneerden pleiten wij voor een systeem van graduele toerekeningsvatbaarheid en voor de oprichting van een Penitentiair Onderzoeks- en Klinisch Observatiecentrum.
Dat observatiecentrum kan een uitgebreid en correct advies geven inzake de (gradatie van) toerekeningsvatbaarheid van beklaagden die in voorhechtenis zitten.
Voor geïnterneerden die verblijven in een psychiatrisch centrum moet net zoals voor gedetineerden in een gevangenis een basiswet komen.
4.3.4.Nood aan hervorming van de juridische beroepen
We maken werk van een modernisering van de juridische beroepen (advocaat, gerechtsdeurwaarder en notaris).
Hiervoor wordt samengewerkt met de beroepsgroepenorganisaties, maar evenzeer met onafhankelijke experts uit middenveldorganisaties die de belangen vertegenwoordigen van eenieder die met deze beroepsgroepen in aanraking komt.
RESOLUTIES
resolutie 515 - In afwachting en voorbereiding van de afschaffing van het notariaat, herzien we hun takenpakket.
Het takenpakket van de notarissen moet worden herzien.
Minder complexe taken (zoals het verlijden van koopaktes) kunnen worden overgelaten aan de administratie zodat de notarissen zich kunnen toeleggen op de juridisch technische zaken.
De honoraria van notarissen worden in overeenstemming gebracht met de kwaliteit en de omvang van het geleverde werk door ze te laten bepalen en controleren door een prijsregulator.
resolutie 516 - Alleen advocaten met een bijzondere opleiding mogen nog schuldbemiddeling en bewindvoering uitvoeren.
Er wordt een maximum gesteld op het aantal bewindvoerings- en schuldbemiddeling-dossiers die een advocaat mag behartigen.
Wettelijk worden zij verplicht de referentiebudgetten te hanteren om het leefbaar te houden voor de betrokken burgers.
Ze worden bovendien regelmatig geëvalueerd en kunnen bij negatieve evaluatie hun recht tot uitoefen van deze opdrachten verliezen.
Om misbruiken te vermijden, wordt ook een uniforme wijze van vergoeding door de overheid vastgelegd.
resolutie 517 - De tarieven van gerechtsdeurwaarders moeten worden aangepast aan de geautomatiseerde en digitale wereld.
Ook het takenpakket moet worden herzien zodat de sociale rol van de gerechtsdeurwaarder primeert.
resolutie 518 - Er moet een modern statuut ontwikkeld worden voor magistraten met zowel een regeling met betrekking tot de verloven als afwezigheid wegens ziekte.
Hierbij aansluitend kan ook het evaluatiesysteem van magistraten worden verbeterd, zodat het doeltreffender is.
4.3.5.Een verbod op (reclame voor) online kansspelen
Online gokken blijft niet zonder gevolgen.
Vanachter je pc of met je smartphone lijk je veilig, maar winnen, doe je zelden of nooit.
Verliezen des te meer.
Schulden stapelen zich dan snel op en voor je het weet, zit je in de miserie.
Door de reclame voor online gokken - ook op tv en in print - worden jongeren en vooral kinderen te snel en te makkelijk verleid tot een gok.
Uit onderzoek blijkt dat 3 op 4 Belgen aangeven dat reclame voor online gokken hen ook verleidt om een gok te wagen.
In een ideale wereld is online gokken gewoon verboden.
RESOLUTIES
resolutie 519 - sp.a pleit voor een algemeen verbod op online gokspelen.
Dergelijk verbod is natuurlijk maar werkzaam van zodra gegarandeerd kan worden dat de er een totale banning is van gokwebsites.
Hiervoor gaat sp.a gesprekken aan met de met de Internet Service Providers en de kredietmaatschappijen.
resolutie 520 - Om kinderen, jongeren, en ook volwassenen te beschermen wil sp.a in afwachting van een algemeen verbod op online gokspelen een totaal reclameverbod voor alle kansspelen.
resolutie 521 - sp.a wil dat de identiteit van gokkers - en zeker de leeftijd - veel strikter gecontroleerd wordt.
resolutie 522 - Er worden strenge speellimieten ingevoerd, zoals een maximale inzet per spel, per dag, per week en een wettelijke bovengrens op het bedrag dat je online kunt verliezen.
resolutie 523 - Een gemeente- of stadsbestuur moet alle tools krijgen om casino's en goktempels streng te controleren, dan wel tegen te houden als ze dat wil.
4.4.BUITENLANDS BELEID VOOR ORDE IN EEN CHAOTISCHE WERELD
Van jaar tot jaar, ja van dag tot dag, wordt het duidelijker hoe groot de impact is van de wereld op ons leven.
Van Europa tot Afrika, van het Midden-Oosten tot Amerika en China.
Wat daar gebeurt, heeft ook impact hier.
Als klein land met een relatief grote economie én reputatie kan België gelukkig nog steeds invloed hebben op en in de wereld.
Om onze welvaart en veiligheid te garanderen, moeten we overleggen en afspraken maken met onze buren en partners.
De Verenigde Naties zijn internationaal het aangewezen kader om bijvoorbeeld afspraken te maken over migratie, mensenrechten en vredesopbouw.
Maar dan moet je wel de keuze maken om te gaan voor die universele afspraken.
Ook een nieuwe wereldorde vraagt gemeenschappelijke regels.
Alleen zo hebben we als België maximaal zeggenschap in de huidige wereld.
Alleen zo garanderen we onze vrijheid en welvaart én vergroten we die van anderen om ons heen.
4.4.1.Van een Universele Verklaring van de mensenrechten naar een universele toepassing
Mensenrechten zijn universeel, ondeelbaar en onvervreemdbaar.
Ze gelden overal ter wereld, voor iedereen.
Respect voor de rechten van de mens is niet enkel een waarde op zichzelf.
De realisatie van mensenrechten draagt onmiskenbaar bij tot de ontwikkeling van mens en maatschappij.
De bevordering van deze rechten in instabiele landen vergroot ook de veiligheid en het toekomstperspectief van mensen wereldwijd,
sp.a wil een sterke pro-mensenrechten diplomatie bij het internationale optreden van de Belgische overheden zowel bilateraal als in multinationale instellingen zoals de VN, EU of de Raad van Europa.
RESOLUTIES
resolutie 524 - Een internationale cultuur van recht blijft de beste garantie voor vrede, veiligheid en een menswaardig bestaan voor iedereen.
De prioriteit van België is het bevorderen van de internationale rechtsorde en schrijft daarom dit naar Nederlands voorbeeld in in haar Grondwet.
resolutie 525 - Wij moeten geen democratie opleggen, maar wel de omstandigheden mee helpen creëren waarin democratie van binnenuit kan groeien.
Democratische politieke partijen, vrije vakbonden, burgeractivisten en onafhankelijke media zijn onze bondgenoten in de verdediging en de uitbouw van mensenrechten en democratische samenlevingen wereldwijd.
Die krijgen onze steun, diplomatiek en financieel.
resolutie 526 - Internationale handelsakkoorden moeten worden gekoppeld aan de naleving van de mensenrechten,
sociale verdragen en milieu-conventies en moeten beschermende clausules i.v.m. onze sociale zekerheid en loon-arbeidsvoorwaarden bevatten.
De regels en afspraken daarrond maken we meteen juridisch afdwingbaar.
De economische voordelen schorten we op als die beloften niet worden ingelost en de toestand verslechtert.
Bij toepassing van het principe 'de vervuiler/uitbuiter betaalt' moeten we sancties richten op bedrijven of sectoren die tegen dit principe zondigen.
Resolutie 427: In plaats van een investeerder-staat geschillenregeling (ISDS/ICS) maken investeringsakkoorden gebruik van de lokale rechtspraak die waar nodig via internationale samenwerking wordt versterkt.
Van een Multilateraal Investeringshof kan alleen maar sprake zijn onder strikte voorwaarden: de voorafgaande aannamen van een bindend VN Verdrag over bedrijven en mensenrechten en afdwingbare bepalingen over duurzame ontwikkeling.
Resolutie 528 - Teneinde de democratische legitimiteit van de Europese investerings- en handelspolitiek te garanderen, dienen de nationale, en in het geval van België, deelstaatparlementen nauw betrokken te worden.
In de vrijhandelsonderhandelingen dient de Commissie meer rekening te houden met de standpunten van het Europees Parlement en zijn vetorecht.
Nationale (en deelstatelijke) parlementen moeten zelf ook een actieve rol spelen en het gedrag van hun eigen regeringen in de Raad controleren, en een actief debat voeren doorheen de verschillende fases.
Al de regeringen in België moeten het middenveld consulteren over onderhandelingsmandaten en -resultaten.
resolutie 529 - sp.a ziet ook voor bedrijven een grote maatschappelijke verantwoordelijkheid in de toepassing van de mensenrechten wereldwijd.
België moet koploper worden in internationaal maatschappelijk verantwoord ondernemen.
De Franse wet inzake 'voorzorgsplicht' is een interessant model.
België moet ook actief deelnemen aan de onderhandelingen voor het bindend VN-verdrag rond transnationale bedrijven en mensenrechten.
resolutie 530 - We zetten extra in op vrouwenrechten.
België zet zich in het bijzonder in voor seksuele en reproductieve gezondheid en rechten en de bescherming van vrouwen in oorlogsgeweld.
resolutie 531 - We gaan voluit voor een buitenlandbeleid waarbij LGBT+-rechten de hoeksteen van vormen.
De volgende minister van Buitenlandze zaken dient de wereldwijde Equal Rights Coalition verder uit te bouwen,
we plaatsen als België bij alle internationale contacten holebi- en transgenderrechten nadrukkelijk op de agenda
en we zetten onze schouders onder een Europees Rainbow Fonds dat directe (snelle) hulp van de LGBT+-activisten in nood biedt en dient voor preventieve hulp.
We steunen ook geen enkel land meer voor een internationale topfunctie of sportevent zonder dat zij hun steun uitspreken voor gelijke rechten voor LGBT+.
resolutie 532 - We willen een Europese 'Global Magnitsky Act' waarmee zware mensenrechtenschenders en corrupte functionarissen wereldwijd op een zwarte lijst komen.
resolutie 533 - Flet Israëlisch-Palestijns conflict blijft één van de centrale conflicten in het Midden-Oosten.
De uitbreiding van Israëlische nederzettingen is een zware schending van het internationale recht en maakt socio-economische ontwikkeling in de Palestijnse gebieden onmogelijk.
België en Europa moeten daarom een 'differentiatiebeleid' uitbouwen dat de nederzettingen systematisch uitsluit uit alle politieke, financiële en economische relaties.
Een leefbare, soevereine en onafhankelijke Palestijnse staat die vreedzaam zij aan zij leeft met Israël, binnen erkende en veilige grenzen, moet ons doel blijven.
4.4.2.Meer VN, minder Davos
De economie is de afgelopen twee decennia met volle kracht verder geglobaliseerd.
Maar de democratie niet.
De belichaming van deze verschuiving zien we de laatste jaren nergens beter dan in de jaarlijkse massale media-aandacht voor Davos.
Daarbovenop zet de opkomst van 'my country first' en het unilateralisme het multilateralisme onder druk.
Ons Belgisch belang ligt nochtans bij een mondiale orde van gezamenlijke regels met multilateralisme als sleutelprincipe.
Alleen zo garanderen we onze vrijheid en veiligheid.
Als een land dat afspraken maakt en nakomt en transparant opereert, wordt België als constructief en betrouwbaar gezien.
Als klein land met veel buitenland vormt ons Belgische diplomatieke netwerk een onmisbare sleutel om boven het eigen gewicht te spelen en orde in de chaos te brengen.
RESOLUTIES
resolutie 534 - Als we kiezen voor 'diplomacy first' vraagt dat om een versterking van onze diplomatieke slagkracht.
We investeren daarom opnieuw in onze diplomatieke bezetting, bilateraal en multilateraal.
Speciale aandacht gaat naar onze bondgenoten, opkomende economieën en landen in de gordel rond Europa.
Waar mogelijk en opportuun werken we intensief samen met andere Europese lidstaten.
Efficiënte consulaire dienstverlening aan Belgen in het buitenland verzekeren is prioritair.
• We brengen de transnationale bedrijven die een zwaar gewicht hebben in onze economie in kaart.
Onze economische diplomatie moet deze systematisch en structureel opvolgen bij hun buitenlandse beslissingscentra.
• De benoemings- en promotiecriteria voor ons diplomatieke korps moeten opnieuw transparanter en objectiever worden.
De organen waarbinnen deze beslissingen genomen worden, mogen niet vanuit de ministeriële kabinetten gevormd worden.
resolutie 535 - België moet met een trekkersgroep van gelijkgezinde landen zich maximaal inzetten om de legitimiteit van de Verenigde Naties te versterken en de effectiviteit te vergroten.
Haar zetel in de VN-Veiligheidsraad is een uitstekende opportuniteit daarvoor.
resolutie 536 - Het behalen van de VN Sustainable Development Goals (SDG's) is een belangrijke beleidsprioriteit van de verschillende Belgische beleidsniveaus.
Dit kunnen echter geen vrijblijvende inspanningen zijn.
Een doorgedreven jaarlijkse review voor onze regeringen moet deze inspanningen zorgvuldig toetsen.
resolutie 537 - België moet het vredesopbouwende werk van de Verenigde Naties maximaal ondersteunen, sp.a ijvert daarom voor een substantiële verhoging van de Belgische bijdrage aan het VN-Vredesopbouwfonds.
Op nationaal niveau verhogen we de financiële middelen van het budgetlijn 'Vredesopbouw' van de FOD Buitenlandse Zaken.
4.4.3.Europese economische en diplomatieke slagkracht inzetten als force for the good
Europa is onze belangrijkste stem in de wereld en kan onze Belgische belangen in het buitenland en fundamentele waarden op een efficiëntere manier verdedigen tussen de grote machtsblokken als de Verenigde Staten, Rusland en China die dreigen hun voogdijschap over de wereld op te dringen.
De EU is al een actieve globale speler, maar heeft nog echter altijd te weinig impact.
Het is tijd voor Europa om op vlak van buitenlands en veiligheidsbeleid volwassen te worden.
De Pax Americana wankelt of lijkt zelfs te eindigen.
Het wordt steeds duidelijker dat de VS zelf het team verlaat dat de wereld rondom ons stuurt en dat de mondiale krijtlijnen als force for the good uitzet.
RESOLUTIES
resolutie 538 - Een proactief en uitgesproken Gemeenschappelijk Buitenlands en Veiligheidsbeleid moet van de EU een constructieve wereldspeler maken die met één stem spreekt.
Een Hoge Vertegenwoordiger moet die stem vertolken met een netwerk van EU-ambassades.
sp.a wil dat Belgische diplomaten de ontwikkeling van een gemeenschappelijk Europees buitenlands beleid aanjagen.
Resolutie 539 - We formuleren een eigen Europees beleid voor de MENA-regio (Middle East & North Africa) los van de Amerikanen.
We stoppen de deelname aan de Amerikaanse oorlogen in het Midden-Oosten.
De Europese Unie moet een strategische partner zijn voor vrede, veiligheid, mensenrechten en ontwikkeling in de MENA-regio.
Daarvoor worden alle delen van het buitenlands beleid (diplomatie, defensie en ontwikkelingssamenwerking) ingezet.
resolutie 540 - We willen de besluitvormingsprocedure met betrekking tot het Gemeenschappelijk Buitenlands en Veiligheidsbeleid verschuiven van de unanimiteitsregel naar een gekwalificeerde meerderheid.
Dit moet de stap naar een gemeenschappelijk permanent Europees zitje in de VN-Veiligheidsraad kleiner maken.
resolutie 541 - Onze investerings- en handelspolitiek moet assertief zijn.
Het machtigste wapen van Europa is onze handelsbalans.
We moeten onszelf bewust zijn van onze handels¬en investeringsmacht en die gericht inzetten wanneer nodig, als stok achter de deur.
Wanneer landen met ons de bruggen willen opblazen, is dat vooral ten nadele van hen.
Dit laatste moeten we in het bijzonder tegenover Rusland en Turkije goed voor ogen houden.
resolutie 542 - We beschermen onze Europese economie tegen oneerlijke concurrentie uit o.a. China door toepassing van de Europese staatssteunregels op bedrijven die meedingen voor openbare aanbestedingen en door bescherming van kritische Europese infrastructuur tegen overnames.
resolutie 543 - Politieke dialoog behouden met deze regionale en wereldspelers is evenwel in alle gevallen een eerste opdracht.
Zonder diplomatieke slagkracht geraken we nergens.
Een politieke verstandhouding behouden met belangrijke regionale en mondiale spelers als bijvoorbeeld China, Rusland, Turkije en Iran is onmisbaar.
Strategische partnerschappen moeten opgehangen worden aan onze economische macht gekoppeld aan politieke dialoog rekening houdend met mensenrechten, fundamentele vrijheden en internationaal recht.
resolutie 544 - We houden op onze eigen instabiliteit te financieren.
We stellen alles in het werk om de energie-afhankelijkheid van Rusland en Saoedi-Arabië, beide exporteurs van instabiliteit, te beperken.
resolutie 545 - Saudi-Arabië moet op de Europese lijst komen van staten die steun leveren aan witwaspraktijken en terrorisme sponsoren.
resolutie 546 - Op het gebied van veiligheid, migratie en handel zal Afrika alleen maar belangrijker worden.
De gevolgen van de klimaatverandering, de groeiende globale ongelijkheid, technologische revolutie en stijgend bevolkingsaantal zullen daar het meest voelbaar zijn en potentieel tot nog meer instabiliteit leiden.
Daarom steunt sp.a het European External Investment Plan dat Federica Mogherini lanceerde.
Dit plan mobiliseert kapitaal voor duurzame investeringen, creëert Erasmus-plaatsen en stagemogelijkheden voor de Afrikaanse jeugd en staat bij in de Afrikaanse stedelijke ontwikkeling en infrastructuur.
4.4.4.Voor wereldwijde ontwapening, wapenbeheersing en een strikt gereguleerd wapenbeleid
Op vlak van ontwapening en wapenbeheersing moeten we wereldwijd opnieuw vooruitgang maken, zowel voor de conventionele als de niet-conventionele wapens.
Werken aan een kernwapenvrije wereld wordt opnieuw een absolute prioriteit voor België.
De export van wapens en goederen moet onderworpen zijn aan strikte controle en grenzen om de internationale veiligheid te waarborgen.
RESOLUTIES
resolutie 547 - sp.a wil dat België opnieuw een progressieve voortrekkersrol speelt voor nucleaire ontwapening.
België moet zich dus hard maken binnen alle multilaterale fora voor bindende afspraken over non-proliferatie en het ontmantelen van bestaande kernwapens.
We willen een kernwapenvrij België, waar dus geen (gemoderniseerde) Amerikaanse kernwapens gestationeerd zijn.
Daarnaast mag de opvolger van de F-16 geen nucleaire capaciteit hebben.
We ondertekenen onmiddellijk het VN-Verbodsverdrag voor kernwapens.
Onder geen beding mag Europa opnieuw het toneel worden van nucleaire herbewapening, onder welke vorm dan ook.
resolutie 548 - sp.a wil geen wapens naar 'onrechtsstaten' zoals Saoedi-Arabië.
Een strikt beoordelingsproces en strikt toezicht op het eindgebruik moet voor ons via een nieuwe 'democratie-clausule' in het decreet Wapenhandel.
Wapenexport is een realiteit, maar moet met duidelijke grenzen en standaarden.
Wij toetsen aan de staat van de democratische rechtsstaat.
De controle op de tussenhandel en het effectieve eindgebruik van 'onze' wapens moet strenger.
resolutie 549 - sp.a wil een harmonisatie van het gemeenschappelijk wapenexportbeleid in Europa.
We willen daarom een Europese, onafhankelijke wapenexport-autoriteit die als scheidsrechter kan optreden wanneer lidstaten uiteenlopende beslissingen nemen over het exporteren van wapens.
resolutie 550 - We moeten in overleg met de deelstaten de Belgische diplomatieke, militaire, economische, commerciële en energiegerelateerde betrekkingen met het Koninkrijk Saoedi-Arabië dringend herbekijken, gelet op de vreselijke praktijken die dit regime er op nahoudt inzake mensenrechten en fundamentele vrijheden,
haar oorlogsmisdaden in Jemen en haar destabiliserende invloed in de regio en ook bij ons, om zo te komen tot een nieuwe Belgische strategie ten opzichte van dit land.
resolutie 551 - België pleit binnen internationale fora voor een juridisch bindend verbod op de ontwikkeling, bezit en gebruik van volledig autonome wapensystemen ('killer robots').
Op nationaal niveau wordt eveneens zo'n juridisch bindend verbod ingesteld.
4.4.5.Enkel een Unie van democratische rechtsstaten is geloofwaardig in de wereldorde
Democratie, rechtsstaat en de fundamentele vrijheden: het zijn de drie pijlers ('Heilige Drievuldigheid') van onze moderne, westerse samenleving.
Ze zitten aan elkaar vergrendeld en vormen samen het fundament van onze vrijheid, (internationale) veiligheid, welvaart en onze 'way of life'.
Dit is de identiteit die alle Europeanen verbindt.
De Europese samenwerking staat of valt bij wederzijds vertrouwen in het functioneren van nationale rechtsstaten.
De huidige crisis is een unieke opportuniteit voor de Unie om te laten zien dat het niet enkel een economische unie is maar ook een gemeenschap gebaseerd op gemeenschappelijke waarden.
Zulk een EU zou een sterkere, effectievere en prominentere actor zijn op het internationale toneel, meer geloofwaardig om democratie, rechtsstaat en mensenrechten te promoten binnen en buiten haargrenzen.
RESOLUTIES
resolutie 552 - Wij willen dat België in Europa aan de kar trekt voor een Europese 'kopgroep voor de rechtsstaat en democratie', een groep die het voortouw neemt, maar ook zélf het goede voorbeeld geeft.
België moet binnen de EU - multilateraal en bilateraal - blijven benadrukken dat het goed functioneren van de rechtsstaat in de lidstaten van het grootste belang is voor het vertrouwen onder de burgers van de EU en het fundament is voor de intensieve samenwerking tussen de lidstaten.
resolutie 553 - sp.a wil een 'stresstest voor de democratie'.
Grote banken worden onderworpen aan een stresstest omdat hun falen het financiële systeem en de financiële stabiliteit van Europa ernstig kan schaden.
We doen dit eveneens voor onze nationale begrotingen.
De huidige Europese rechtsstaat-dialoog voldoet niet.
We moeten ook voor de opstap nemen naar een krachtig mechanisme van peer review gebaseerd op sterke, onafhankelijke beoordelingsrapporten en monitoring, een stresstest voor de democratie.
resolutie 554 - De basis van dergelijk mechanisme moet een vaste autoriteit zijn die op een onafhankelijke en objectieve manier de jaarlijkse doorlichting en daarbij aansluitende rapportage kan uitvoeren.
Dit vereist dus dat we in de schoot van de EU een echte, onafhankelijke Europese waakhond voor de democratie installeren (de 'Kopenhagen-Commissie') onder leiding van een Hoge Commissaris.
resolutie 555 - Sancties moeten doeltreffender en fijnmaziger zijn dan vandaag.
Middelen uit de Europese fondsen moeten verminderd of geschrapt kunnen worden bij lidstaten die ernstige inbreuken plegen op de fundamentele principes van de rechtsstaat zonder dat dit ten koste gaat van de bevolking.
resolutie 556 - Ten slotte moet een Europees Fonds voor de Democratie het lokale middenveld, dat opkomt voor de democratie en de rechtsstaat, financieel ondersteunen om de lokale democratische weerbaarheid te verhogen.
Europa doet dat al trouwens voor ngo's buiten de Unie.
4.5.ONTWIKKELINGSSAMENWERKING TEGEN ONGELIJKHEID IN DE WERELD
Wij socialisten willen een menswaardig bestaan voor iedereen, in een wereld die alle kansen en mensenrechten biedt aan iedereen.
Daarom blijven wij sterk geloven in internationale solidariteit, in ontwikkelingssamenwerking.
Haar kerndoelstellingen, de strijd tegen armoede en ongelijkheid, zijn gericht op sociale en ecologische rechtvaardigheid en dragen bovendien bij aan het aanpakken van de grondoorzaken van gedwongen migratie.
Ontwikkelingssamenwerking is een integraal deel van de opbouw van duurzame welvaart en mensenrechten, versterkt door een passend handels-, milieu-, fiscaal en migratiebeleid.
In september 2015 onderschreef België bovendien de Duurzame Ontwikkelingsdoelstellingen (SDG's).
Die link tussen welvaart, duurzaamheid en vrede vormt dus onze leidraad.
RESOLUTIES
resolutie 557 - sp.a wil niet dat men bespaart op ontwikkelingssamenwerking.
Wij willen daarom een ambitieus en realistisch groeipad dat ernaar streeft ons engagement voor de 0,7 procent besteding van het BNI in de volgende legislatuur te realiseren.
De berekening van de uitgaven ontwikkelingssamenwerking zal enkel uitgaven ontwikkelingssamenwerking meerekenen.
Uitgaven inzake opvang van vluchtelingen in België - hoe belangrijk ook - worden niet meegerekend in dit percentage.
Enkel zo wordt een effectieve stijging inzake uitgaven ontwikkelingssamenwerking mogelijk.
resolutie 558 - Absolute beleidscoherentie in functie van de SDG's is een must: het kan niet langer, zoals nu in Jemen het geval is, dat België langs de ene kant humanitaire hulp biedt aan burgerslachtoffers en langs de andere kant via de Gewesten wapens levert aan hen die die slachtoffers veroorzaken.
Hoe oneerlijk en inefficiënt is het dat de bedragen die jaarlijks Afrika uitstromen vanwege fiscale gaten vele malen groter zijn dan de ontwikkelingsbudgetten die het ontvangt?
België moet zeker op het vlak van rechtvaardige fiscaliteit in de wereld (Europese) initiatieven steunen en indien nodig zelf lanceren.
resolutie 559 - Voor elke euro die we investeren in defensie, investeren we ook een euro in ontwikkelingssamenwerking en humanitaire hulp.
resolutie 560- Het stimuleren van good governance en een geloofwaardig mensenrechtenbeleid zijn de pijlers voor samenwerking met overheidsdiensten in partnerlanden.
België werkt daarom samen met Belgische en internationale actoren die overheden ondersteunen zodat deze hun rol als 'duty bearer' inzake mensenrechten beter kunnen realiseren.
resolutie 561 - Inclusief en kwaliteitsvol onderwijs is voor ons één van de belangrijkste hefbomen voor ontwikkeling.
Voor Afrika, waar het aantal jongeren explosief zal toenemen, vormt dit een prioriteit.
Onderwijs voor meisjes is in het bijzonder een belangrijke katalysator van ontwikkeling.
In de Belgische partnerlanden, waar het aantal jongeren snel toeneemt, liggen de cijfers van kinderen en in bijzonder meisjes, die niet naar school gaan nog steeds te hoog;  daarom is onderwijs zo cruciaal.
resolutie 562 - De Waardig Werk Agenda, mét sociale bescherming moet blijvend verankerd worden in ons ontwikkelingsbeleid zodat iedereen - waar ook ter wereld - volwaardig aan de samenleving kan deelnemen.
Een versterking van de publieke dienstverlening is het instrument bij uitstek in de strijd tegen armoede en ongelijkheid.
resolutie 563 - Klimaatverandering heeft het meeste impact op de meest kwetsbaren van deze wereld, nochtans hebben zij er het minst toe bijgedragen.
Als we willen de SDG's realiseren, dan is meer aandacht voor de klimaatverandering in ons ontwikkelingsbeleid cruciaal.
resolutie 564 - Wij ondersteunen in onze ontwikkelingssamenwerking het maatschappelijk middenveld, mensenrechtenactivisten en progressieve politieke partijen in hun moeilijke weg naar democratie en meer rechtvaardigheid.
Ook overheden worden daartoe ondersteund.
Ten aanzien van de autoriteiten van die landen durven we harde taal hanteren wanneer het nodig is.
Mensenrechtenschendingen moeten onderzocht worden en mogen niet ongestraft blijven.
Gerichte individuele sancties, het heroriënteren van ontwikkelingshulp of het stopzetten van militaire samenwerking zijn voor ons mogelijke reacties.
We willen de bevolking niet aan hun lot overlaten.
resolutie 565 - Stadsontwikkeling moet een prioriteit worden van het Belgisch en Europese ontwikkelingsbeleid.
In Afrika wordt verwacht dat de stedelijke bevolking zal verdriedubbelen tegen 2050.
Dat betekent dat twee derde van de steden vandaag nog niet gebouwd zijn.
Nu is het moment om voor metropolen te zorgen in plaats van sloppenwijken, sp. a wil daarom inzetten op samenwerkingen die de stedelijke infrastructuur uitbouwen met aandacht voor lokale werkgelegenheid en het milieu.
resolutie 566 - Regionale samenwerking was de sleutel tot welvaart en veiligheid in Europa.
Het ondersteunen van regionale samenwerking in Afrika, die aanzienlijk toeneemt, is dan ook een logische keuze om zo aan een grotere en duurzamere impact van onze internationale solidariteit te werken.
resolutie 567 - Voor de realisatie en financiering van de ontwikkelingsdoelstellingen zijn private actoren nodig.
Deze private financiering kan een positieve impact hebben indien er een aantoonbare meerwaarde voor ontwikkeling is, er ingezet wordt op permanente opvolging en een klachtenmechanisme wordt ingebouwd.
Maar er zijn grenzen aan private financiering, essentiële sociale voorzieningen, zoals onderwijs of gezondheidszorg kunnen niet uitbesteed worden.
Publieke financiering blijft nodig voor duurzame ontwikkeling.
resolutie 568 - Vrede en veiligheid moet een belangrijke prioriteit zijn van de Belgische Ontwikkelingssamenwerking.
Veel partnerlanden bevinden zich immers in een fragiele situatie, terwijl de grens tussen humanitaire hulp en ontwikkelingssamenwerking in langdurige conflicten steeds sterker vervaagt.
België moet in dergelijke contexten de transitie naar ontwikkeling ondersteunen door meer structurele middelen vrij te maken voor de budgetlijn "maatschappijopbouw" van de DG Ontwikkelingssamenwerking.
resolutie 569 - De toegang van producten uit lage inkomenslanden tot de Europese markt bevorderen we door het wegwerken van tarifaire en administratieve invoerbeperkingen.
Zo'n verbeterde toegang moet gepaard gaan met steun voor de ontwikkeling van sociale rechten, goede arbeidsomstandigheden, een goed beheer van natuurlijke rijkdommen en de ontwikkeling van milieuvriendelijke productieprocessen en -methodes.
resolutie 570 - Belgische actoren inzake ontwikkelingssamenwerking worden op hun sterkte uitgespeeld.
Er wordt gezorgd voor voorspelbare financiering en regelgeving, alsook administratieve vereenvoudiging zodat zij hun energie kunnen focussen op hun doelstellingen inzake ontwikkelingssamenwerking i.p.v. het voeden van de Belgische overheidsadministratie.
4.6.VEILIGHEID IS MEER DAN DEFENSIE EN DEFENSIE IS MEER DAN VEILIGHEID
4.6.1.Het belangrijkste kapitaal is het menselijk kapitaal
Dé uitdaging van de komende jaren ligt in het personeel.
Verschillende regeringen hebben jarenlange besparingen doorgevoerd op Defensie.
De recente bestellingen in materieel zorgen ervoor dat investeringen in personeel quasi onmogelijk zijn geworden.
De effectieven van Defensie zijn in vrije val en heel wat vacatures raken niet meer ingevuld.
De voorbije jaren werden alle initiatieven om militair te worden systematisch geschrapt.
Paradoxaal genoeg zullen we binnenkort nieuwe schepen, vliegtuigen en gevechtsvoertuigen hebben, maar geen soldaten om ze te bemannen of te bedienen, sp.a vindt dat we dringend en prioritair moeten investeren in personeel.
RESOLUTIES
resolutie 571 - We zetten in op een modern HR-beleid waarbij de mens achter de militair centraal staat.
Een HR-beleid dat functiespecifiek kan rekruteren, dat ten volle het talent en de vaardigheden van onze zo polyvalente militairen ontwikkelt en stimuleert door opleiding, vorming en nazorg te voorzien.
Ook inzetten op wetenschappelijk onderzoek is van belang.
resolutie 572 - In de praktijk worden militairen steeds meer ingezet als goedkope politiekrachten.
Daardoor doen ze onvoldoende nuttige ervaring op, op het terrein.
We willen dat militairen voor hun kerntaken worden ingezet.
Enkel in uitzonderlijke omstandigheden en voor beperkte duur moeten militairen kunnen worden ingeschakeld voor bewakingsopdrachten.
De wedde van militairen moet worden gelijkgesteld met de wedde van politiepersoneel.
resolutie 573 - De grote onzekerheid binnen Defensie in een van de verklaringen voor de leegloop.
We moeten veel meer inzetten op regionale rekrutering en tewerkstelling.
Voor sp.a is dit een prioriteit.
Daarnaast moet openbaar vervoer beter worden afgestemd op kazernes.
resolutie 574 - Bij mutaties moeten militairen de datum en plaats van overplaatsing minstens één jaar op voorhand kennen.
resolutie 575 - De uitzonderlijke dienstbaarheid van militairen voor ons land moet worden erkend.
Militairen kunnen niet staken.
Wij vinden dat andere syndicale hefbomen noodzakelijk zijn, door hun aanwezigheid op een substantieel overleg, waarbij de rol van de vakbonden niet louter adviserend is.
resolutie 576 - Militairen zijn vaak lange tijd van huis.
De work-life balance moet het voorwerp uitmaken van een wettelijk kader over de arbeids- en rusttijden, in plaats van het regelende kader dat vandaag bestaat.
resolutie 577 - Wij willen bekijken hoe militairen kunnen doorschuiven naar andere overheidsfuncties.
Het BDL-statuut brengt te veel onzekerheden met zich mee.
Militairen dienen prioriteit te krijgen bij sollicitatie in de publieke sector.
We willen bekijken hoe militairen na een aantal jaar, indien gewenst, naar de politiediensten, brandweerdienst, civiele veiligheid, lokale diensten,.... kunnen overstappen.
Voor de politie zou het eveneens nuttig zijn, op deze manier wordt een stuk militaire opleiding binnengebracht.
Ook de uitbestedingsprojecten moeten worden herbekeken.
De jobs die worden uitbesteed, zijn net de jobs waar militairen op leeftijd in terecht kunnen.
Bovendien zorgen dergelijke jobs ervoor dat defensie over een onmiddellijk inzetbare reserve beschikt.
resolutie 578 - We willen de cumuljobs bij Defensie aanpakken, om te komen tot werkbaar werk en de attritie tegen te gaan.
Daarnaast willen we op zoek naar een goed evenwicht tussen hogere en lagere officieren, a ratio van andere Europese landen.
4.6.2.Defensie zal Europees zijn, of zal niet zijn
Europese samenwerking op defensiegebied is niet alleen onvermijdelijk: het is bovendien goedkoper voor regeringen en burgers.
Op vandaag spendeert Europa 200 miljard euro meer aan Defensie dan Rusland.
Door de individuele inspanningen van 28 legers is er echter sprake van een gigantische versnippering van middelen, zo gaat enorm veel geld verloren.
Europa moet zelf zorgen voor meer veiligheid in en rond Europa, daarvoor moeten onze legers beter gaan samenwerken.
De consequentie voor België zal zijn dat we niet langer kunnen toekijken, maar zelf meer moeten investeren in onze veiligheid.
RESOLUTIES
resolutie 579 - Militaire investeringen moeten steeds in Europees verband bekeken worden.
Lidstaten moeten hun capaciteiten zo goed mogelijk op elkaar afstemmen, zodat er op termijn geen overcapaciteit van de ene taak of ondercapaciteit van de andere is.
Daarom is er nood aan een duidelijke top-down aansturing vanuit de Europese ministerraad defensie, de Europese Dienst voor Extern Optreden en het Europese Defensieagentschap.
sp.a gaat nog een stap verder.
Wij willen ook defensieplanning vooraf coördineren op Europees vlak binnen het Europese Defensie Agentschap, voor ze op nationaal vlak voor te leggen voor analyse en beslissing.
We willen daarbij maximaal gebruik maken van CARD.
resolutie 580 - PESCO biedt een uniek platform waar Europeanen collectief hun capaciteiten kunnen genereren.
Europese Defensie mag dan al niet voor morgen zijn, we bevinden ons op een keerpunt.
We moeten een voorbeeldfunctie binnen PESCO vervullen en onze commitments trouw nakomen.
Ook bij andere grote strategische projecten kunnen we een rol spelen.
We vinden onderzoeksbudget voor Defensie belangrijk, maar willen niet dat dit ten koste van civiel onderzoek gaat.
resolutie 581 - Onze defensie moet buiten Europa bij voorkeur ingezet worden voor missies met een humanitaire invulling.
resolutie 582 - We willen PESCO gebruiken om onze Belgische en Europese industrie te stimuleren.
resolutie 583 - We willen onze capaciteiten verder verankeren in samenwerking met partners (zoals we bijvoorbeeld met Nederland op marinevlak doen) alsook in EU verband.
resolutie 584 - We willen een alliantie tussen de VS en de EU, waarbij beide blokken als het kan samenwerken, maar als het moet ook apart kunnen opereren.
We focussen ons op de veiligheid in en rond Europa, en moeten erkennen dat onze geografische belangen vaak niet dezelfde zijn als die van de NAVO.
4.6.3.Rekening houden met wijzigende veiligheidscontext
Militaire interventies zijn altijd het laatste middel.
Waar onze eigen belangen op het spel staan, zijn wij bereid om militairen in te zetten.
Bij voorkeur moeten we dit preventief doen, door stabiliteit in verschillende regio's te voorzien, maar soms zijn militaire interventies onvermijdelijk.
Bij het woord 'Defensie' denkt men aan traditionele instrumenten van militaire macht, zoals jachtvliegtuigen, oorlogsschepen en gevechtsvoertuigen.
Doch in de veiligheidsomgeving van vandaag en in deze van morgen worden dergelijke wapensystemen geleidelijk aan onvoldoende.
Platformen zullen in de toekomst onbemand zijn, maar ook nieuwe vormen van oorlogsvoeren winnen aan relevantie, en daar moeten we maximaal rekening mee houden.
RESOLUTIES
resolutie 585 - Tegen 2030 gaat meer dan 80% van de wereldbevolking in steden leven, die zich allemaal op minder dan 150 km van de kustlijn bevinden.
De kans dat toekomstige crisissen zich in geürbaniseerde zones en in kustwateren zullen afspelen, zijn erg aanzienlijk.
Het belang van de landmacht en de maritieme dimensie nemen toe.
Daarnaast blijven Noord-Afrika en de Sahel een regio die een rechtstreekse impact kan hebben op de Europese veiligheid.
De luchtmacht zal in de toekomst waarschijnlijk een rol blijven spelen in deze regio.
resolutie 586 - Nieuwe fenomenen zorgen voor aangepaste Defensietaken.
Tegenstrevers gaan veel meer gebruik maken van het maritieme domein voor hun communicatie, logistieke aanvoer en inzet.
Daarnaast gaan ze zich meer dan voorheen 'verbergen' in steden en opgaan tussen de bevolking.
Militairen zullen meer dan ooit het vertrouwen van de plaatselijke bevolking moeten kunnen winnen.
We moeten meer anticiperen en voorkomen.
resolutie 587 - Onze Defensie zal meer moeten inzetten op het maritieme.
Litorale wateren worden belangrijker, en om die reden zullen schepen die kunnen worden ingezet voor veiligheids- en interventietaken zoals bescherming van de havens, patrouilles, mijnenbestrijding, blokkades, embargo's,... aan belang winnen.
Defensie zal steeds meer de economische belangen moeten verdedigen en onze havens en zeewegen spelen daarbij een grote rol.
resolutie 588 - Het belang van de landmiddelen in de nieuwe veiligheidscontext neemt toe.
Goed uitgeruste en beschermde soldaten moeten in stedelijke gebieden de veiligheid van lokale bewoners beschermen en voorwaarden creëren voor economische en bestuurlijke wederopbouw.
Daarnaast zijn er formaties nodig die noodhulp kunnen verschaffen en noodherstellingen aan bruggen, wegen en kritieke nutsvoorzieningen kunnen uitvoeren.
resolutie 589 - Onze Defensie zal meer moeten inzetten op cyberverdediging en inlichtingen om digitale veiligheid te kunnen verzekeren.
Wapens en militaire systemen die tot nu toe exclusief in handen van nationale defensieorganisaties waren, worden gemakkelijker beschikbaar voor privé-organisaties, waaronder zelfs criminele bendes.
Een Belgische eenheid van commando tussen de verschillende diensten zou een stap in de goede richting betekenen.
resolutie 590 - Militaire interventies kunnen als laatste redmiddel onvermijdelijk zijn, maar willen wij in eerste instantie gebruiken buiten de grenzen van EU of NAVO als onze eigen belangen rechtstreeks op het spel staan.
Tussenkomsten zijn bij voorkeur preventief.
Onze Defensie kan een aanvullende rol hebben bij Frontex in noodsituaties, maar politie en civiele organisaties staan in eerste instantie in voor de bewaking.
Een veilige grens is niet gelijk aan een gemilitariseerde grens.
resolutie 591 - We voeren een toetsingskader voor militaire missies in, dat garandeert dat de informatiedoorstroom naar het parlement voor, tijdens en na militaire operaties tijdig en volledig is en dat operaties beter kunnen worden geëvalueerd.
resolutie 592 - Het parlement moet voorafgaand aan buitenlandse operaties toestemming geven om op die manier haar controlerende functie maximaal te kunnen uitoefenen.
Artikel 167 van de Grondwet moet in die zin aangepast worden.
4.6.4.Besparingen op defensie en veiligheid een halt toeroepen
sp.a wil via een noodzakelijke defensie-inspanning zekerheid bieden dat we in Europa verder kunnen leven in stabiliteit en vrede.
De voorbije jaren hebben verschillende regeringen het defensiebudget systematisch laten dalen.
De regering Michel stelt defensie terug op de sporen te hebben gezet, maar ze hebben het defensiebudget zelfverder laten ontsporen dan ooit daarvoor.
Ondanks mooie beloftes, daalde ook het defensiebudget onder premier Michel van 0.978% naar 0.922% van het BBP.
België moet een voortrekkersrol spelen in een Europees defensieverhaal, maar dat vergt bijkomende financiële inspanningen.
Bovendien zit het personeel bij defensie op haar tandvlees.
Besparingen zijn niet aan de orde.
RESOLUTIES
resolutie 593 - Onze militairen, onze Defensie, hebben als eerste en voornaamste missie onze samenleving te beschermen.
Dan moeten wij hen wel de middelen en de mogelijkheden geven om dat te doen.
De besparingen op defensie moeten stoppen.
We moeten substantieel investeren in functie van Europese defensie en investeringen in het personeel.
resolutie 594 - De nieuwe regering moet een echte strategie opstellen voor Buitenlandse Zaken, Defensie en Ontwikkelingssamenwerking samen, waaruit een geactualiseerde, realistische en specifieke strategie voor Defensie kan volgen.
resolutie 595 - De strategische visie van ex-minister Vandeput onderschat systematisch de aanschaf- en werkingskosten van het nieuw militair materieel.
De 9.2 miljard voor investeringen zullen niet volstaan, bijsturingen zullen waarschijnlijk noodzakelijk zijn.
We willen dit niet lukraak doen, maar goed nadenken over een strategie op lange termijn.
We moeten daarbij nadenken welke de kerntaken van onze Defensie moeten zijn.
resolutie 596 - Het vrijwaren van onze economische belangen is nauw verbonden met de veiligheidssituatie in onze regio en de wereld.
Maritieme handelsstromen, energiestromen, onze cyberomgeving en de strijd tegen wapens en drugs in onze wateren zijn essentieel voor de veiligheid en welvaart van ons land.
Ook voor deze taken moet ons leger uitgerust zijn.
resolutie 597 - De keuze voor de F-35 is er één die sp.a niet had gemaakt.
Wij willen erop toezien dat de gevechtsvliegtuigen geen nucleaire capaciteit krijgen.
Bovendien vinden wij dat onze luchtmacht veel meer moet samenwerken met (op zijn minst) de Nederlandse luchtmacht.
Daarnaast moeten we voorkomen dat een tweede aankoopschijf wordt voorzien.
We willen een budgettair hek rond de aankoop en willen onderzoeken of het contract nog kan worden geannuleerd.
HOOFDSTUK 5 - Zekerheid van welvaart die eerlijk (her)verdeeld wordt.
Voor iedereen.
5.1.EEN GEWAARBORGDE EN TOEREIKENDE FINANCIERING VAN DE SOCIALE ZEKERHEID
De sociale zekerheid moet opnieuw een verzekering worden waarin mensen geloven en waarbij ze zich zeker voelen.
Daarom mag de financiering van de sociale bescherming niet afhankelijk zijn van de grillen van een toevallige politieke meerderheid.
De afgelopen legislatuur werd de sociale zekerheid bekeken als een besparingspost.
sp.a draait het perspectief om: de overheid moet de garantie bieden dat de sociale behoeften (pensioen, ziekteverzekering en werkloosheidsverzekering) gefinancierd zijn.
We leggen dat opnieuw wettelijk vast.
RESOLUTIES
resolutie 598 - We versterken de financieringsbronnen van de sociale bescherming door een vastgelegd percentage van de inkomsten uit de vennootschapsbelasting (met een gegarandeerd jaarlijks minimum) toe te wijzen aan de sociale zekerheid.
resolutie 599 - Tegen 2030 kan het aandeel van de sociale zekerheid stijgen naar 30% BBP.
Op die manier dekken we niet alleen de behoeften die door de veroudering van de bevolking ontstaan zijn, maar ook nieuwe noden.
resolutie 600 - Door de sociale zekerheid bijkomend te financieren uit de inkomsten van de vennootschapsbelasting ontstaat ook de ruimte om de bijdragen op arbeid, in eerste instantie op de lage en middenlonen, verder te verlagen.
Zo ondersteunen we de mogelijkheid om het minimumloon substantieel te verhogen en ondersteunen we de werkgelegenheid in die sectoren en activiteiten.
Het verder verlagen van sociale bijdragen moet gepaard gaan met een tewerkstellings- en aanwervingsengagement van de werkgevers.
resolutie 601 - Betere lonen zorgen voor - en dat via de sociale bijdragen die erop betaald worden - een voldoende financieringsbasis voor de sociale zekerheid.
Maar gelijktijdig moeten we de ontwijkingspistes via allerhande 'alternatieve' verloningsvormen om aan gewone sociale bijdragen te ontsnappen om verlaagde of zelfs geen sociale bijdragen te betalen (bv. winstpremies, goedkope overuren, 500 euro per maand /6000 euro per jaar bijverdienen) een halt toeroepen.
De meeropbrengst daarvan gebruiken we om de bijdragen op de lage en middenlonen te verlagen.
Elk loonvoordeel moet bovendien aangegeven worden aan de Rijksdienst voor Sociale zekerheid.
resolutie 602 - De eurozone kan maar werken als er solidariteit is en een lidstaat dus op buitengewone crisismomenten geholpen kan worden, bijvoorbeeld door een systeem van herverzekering van de werkloosheidsuitkeringen.
Dit systeem heeft als grote voordeel dat er geen chaotisch crisismanagement moet gevoerd worden en dat we sociale buffers inbouwen wanneer die het meest nodig zijn.
resolutie 603 - We gaan voluit voor een versterking van een Sociale Unie.
Daarom moeten alle rechten en principes uit de Europese Pijler van Sociale Rechten tegen 2024 in ambitieuze Europese wetgeving worden omgezet.
Prioriteit moet daarbij gegeven worden aan een Europese Kaderakkoord voor minimumlonen en een Europese kaderrichtlijn over minimuminkomen,
waarbij het principe verankerd wordt dat het minimuminkomen boven de armoedegrens moet liggen.
5.2.EEN EERLIJKE, EENVOUDIGE EN EFFICIËNTE INKOMSTENBELASTING
Vandaag betalen veel mensen te veel belastingen omdat een kleine groep er te weinig betaalt.
Die laatste groep bestaat grotendeels uit superrijken die de regels omzeilen en zo hun eerlijke deel niet bijdragen.
Dat ondergraaft het draagvlak voor herverdeling en publieke dienstverlening.
De complexiteit van ons fiscaal systeem maakt het wantrouwen alleen maar groter en verhoogt het risico op fraude.
Willen we die tendens definitief omkeren, dan is een nieuw en modern belastingsysteem nodig dat eerlijk, transparant en efficiënt is.
Een belastingsysteem dat economische groei mogelijk maakt
én de kloof tussen arm en rijk verkleint.
RESOLUTIES
resolutie 604 - Inkomen uit vermogen en inkomen uit werk worden gelijk behandeld.
Inkomen is inkomen, waar dat inkomen ook vandaan komt.
Een euro is een euro.
Alle inkomsten worden progressief belast.
resolutie 605 - Gunstregimes zoals die voor profvoetballers worden dus afgeschaft.
resolutie 606 - Door deze verbreding van de belastingbasis kunnen we de belastingen op werk verminderen met 10 procent.
Zo houden werknemers en zelfstandigen meer netto-inkomen over uit werk.
resolutie 607 - De globalisering (samenvoeging) van de inkomens in de personenbelasting maakt de toekenning van sociale tegemoetkomingen rechtvaardiger.
Bijvoorbeeld: voor de toekenning van een studiebeurs wordt gekeken naar alle inkomsten.
resolutie 608 - We maken het fiscaal stelsel neutraal ten aanzien van diverse samenlevingsvormen.
resolutie 609 - Loon wordt in geld betaald en niet in salariswagens en allerhande voordelen.
Dit gaat samen met de verlaging van de belastingen op arbeid.
resolutie 610 - Beroepskosten worden alleen nog in een forfaitair systeem in mindering gebracht en kunnen niet meer bewezen worden door werknemers en vrije beroepen.
resolutie 611 - Fiscale aftrekken die verband houden met de besteding van het inkomen, zoals bijvoorbeeld kinderopvang en dienstencheques, worden afgeschaft en vervangen door een onmiddellijke prijsverlaging.
resolutie 612 - Alle belastbare inkomsten worden automatisch aangeleverd aan de fiscus door derden (werkgever, banken, andere administraties).
Deze vereenvoudiging laat de fiscus toe om iedere werknemer, zelfstandige en KMO een eenvoudige én vooraf ingevulde aangifte te bezorgen.
Bij akkoord van de belastingplichtige is de belasting definitief en volgt er, behalve in geval van vermoeden van fraude, geen controle meer achteraf.
Zo maken we van de fiscus een echte dienstverlener voor alle alleenstaanden, gezinnen, zelfstandigen en KMO's.
resolutie 613- Schijnvennootschappen maken we fiscaal transparant, zodat de personenbelasting weer van toepassing wordt.
5.3.EEN NIEUWE ERFBELASTING: RECHTVAARDIG, EENVOUDIG EN HERVERDELEND
Vandaag betaalt de middenklasse de erfbelasting terwijl de grote vermogens ontsnappen.
Dat is het spiegelbeeld van hoe het zou moeten zijn.
Als het menens is om ongelijkheid terug te dringen, zonder te raken aan wat mensen door te werken in hun leven bijeen hebben gespaard om na te laten aan wie ze liefhebben, dan moeten we erfbelasting fundamenteel hervormen.
We tekenen de contouren uit van een nieuwe erfbelasting: rechtvaardig, eenvoudig, herverdelend en fraudebestendig.
We willen dat iedereen 250.000 euro belastingvrij kan erven of verwerven uit een schenking.
Die belastingvrijstelling moet ervoor zorgen dat meer dan de helft van de mensen geen erf- of schenkbelasting meer hoeven te betalen.
Tegelijk zorgen we ervoor dat grote vermogens de erfbelasting niet meer kunnen ontsnappen.
RESOLUTIES
resolutie 614 - We integreren de erf- en schenkbelasting.
resolutie 615 - De berekening van de belasting gebeurt steeds vanuit het oogpunt van de persoon die de erfenis of schenking ontvangt.
resolutie 616 - We voeren een belastingvrije som in van 250.000 euro.
Alleen wie in de loop van het leven meer ontvangt uit erfenissen en schenkingen betaalt belasting.
resolutie 617 - De bedragen boven die belastingvrije som worden progressief belast.
resolutie 618 - Door de achterpoortjes te sluiten zorgen we ervoor dat de grote vermogens ook hun deel betalen, vandaag ontsnappen zij te vaak.
Daar maken we komaf mee.
resolutie 619 - Het onderscheid in belasting naargelang wat je erft en van wie je erft is niet rechtvaardig.
Dat onderscheid schaffen we af.
Alle types van vermogen worden gelijk behandeld, of het nu roerende of onroerende goederen zijn.
Evenmin maakt het nog uit van wie je erft of een schenking ontvangt.
resolutie 620 - Voor onroerende goederen en aandelen van familiebedrijven zorgen we voor een regeling voor gespreide betaling om liquiditeitsproblemen te vermijden.
Zo hoeft niemand het ouderlijk huis gedwongen te verkopen of het familiebedrijf te liquideren om de erfbelasting te kunnen betalen.
5.4.EEN EERLIJKE BIJDRAGE VAN MULTINATIONALS
De afgelopen decennia zijn grote bedrijven steeds meer internationaal gaan werken en verplaatst kapitaal zich steeds makkelijker over de grenzen.
We moeten meer internationaal samenwerken en betere afspraken maken om de belastingontwijking en belastingontduiking, ook van digitale bedrijven, te vermijden en aan te pakken, anders komen de lasten eenzijdig bij werknemers en kmo's te liggen.
Maar ook unilateraal kunnen en moeten we effectieve maatregelen nemen om onze belastingbasis te beschermen tegen belastingplanning van multinationals.
Zo kunnen we het gelijke speelveld tussen KMO's en multinationals herstellen.
RESOLUTIES
resolutie 621 - We beschermen de Belgische belastingbasis tegen belastingplanning en -shopping door multinationals door volgende maatregelen:
• Belgische gunstregimes zoals de karaattaks, de notionele intrestaftrek en de groepsbijdrage worden afgeschaft;
• de Europese anti-ontwijkingsrichtlijn in navolging van het OESO-actieplan tegen winstverschuiving en grondslaguitholling ('BEPS') wordt rigoureus en zonder uitzonderingen omgezet.
Zo wordt onder meer de algemene antimisbruikbepaling versterkt en wordt de excessieve intrestaftrek echt aan banden gelegd;
• we maken het gebruik van postbusvennootschappen illegaal via een strenge wettelijke definitie;
•de winst van door Belgische vennootschappen gecontroleerde buitenlandse vennootschappen wordt in België belast indien deze niet aan een minimale werkelijke belasting werd onderworpen in het buitenland;
•we voeren een belasting in op zogenaamde 'grondslaguithollende betalingen'.
Concreet houdt dit in dat betalingen aan verbonden ondernemingen niet aftrekbaar zijn als kost indien ze niet aan een minimale werkelijke belasting werden onderworpen;
• ondernemingen, zoals internetbedrijven, die niet in ons land gevestigd zijn maar hier wel een belangrijke omzet genereren, belasten we, volgens het basisprincipe van 'belastingen worden betaald waar winsten gegenereerd worden', in de vennootschapsbelasting via een 'fictieve vaste inrichting';
•om dubbele belasting te vermijden, stappen we over van het huidige systeem van vrijstelling naar een systeem van belastingkrediet.
De verschuldigde belasting in België wordt dan verminderd met de reeds betaalde belasting in het buitenland, en niet meer volledig vrijgesteld zoals vandaag het geval is;
•de Dienst Voorafgaande Beslissingen (beter bekend als de rulingdienst) dient onberispelijk te zijn en moet in volledige transparantie werken.
Elke voorafgaande beslissing wordt individueel gepubliceerd.
De Hoge Raad van Financiën publiceert jaarlijks een rapport over de impact van de rulingdienst.
resolutie 622 - Op Europees en OESO-niveau kiezen we voor een sterke fiscale harmonisatie van de vennootschapsbelasting:
•de BEPS-richtlijnen van de OESO/G20 rond de bestrijding van belastingontwijking van multinationals zijn een belangrijke eerste stap naar meer internationale, zelfs mondiale, samenwerking.
Deze minimumvereisten moeten door alle landen ook effectief geïmplementeerd worden;
•den tweede pakket regels tegen winstverschuiving en grondslaguitholling is noodzakelijk om onder meer de digitale economie te vatten;
•op langere termijn willen we naar een volledig geharmoniseerde Europese vennootschapsbelasting.
Een geharmoniseerde belastingbasis (CCCTB) en een Europees minimumtarief zijn daartoe een noodzakelijke stap;
•publieke land-per-land rapportering voor multinationale ondernemingen (country-by-country reporting) wordt op Europees niveau ingevoerd: de verplichting dat multinationals gegevens over onder meer hun winsten, omzet en personeel rapporteren op een land-per-land basis, voor elk land en jurisdictie waar deze actief zijn, zowel binnen als buiten de EU;
•om in tussentijd fiscale staatssteun door Europese lidstaten snel en effectief terug te kunnen draaien, worden de diensten van Directoraat-generaal Concurrentie van de Europese Commissie versterkt.
-De Europese staatssteunregels worden maximaal ingezet tegen nationale lidstaten die belastingprivileges toekennen waarmee multinationals hun faire bijdrage ontwijken;
•van de banken vragen we een bijkomende inspanning via de invoering van een financiële transactietaks (FTT).
resolutie 623 - Op het Europese niveau blijven we ijveren voor de invoering van een financiële transactietaks (FTT) als extra bijdrage van de financiële sector, evenals voor de invoering van een Europese belasting op grote vermogens zoals vooropgesteld door Thomas Piketty.
In afwachting van een Europese vermogensbelasting wordt de Belgische effectentaks versterkt door het sluiten van de achterpoortjes.
5.5.DE STRIJD TEGEN SOCIALE EN FISCALE FRAUDE
Fraude is een verborgen belasting: de meest onrechtvaardige van allemaal.
Wie correct zijn fiscale en sociale bijdragen betaalt, draait op voor de fraude van anderen.
Fraude is marktverstorend en concurrentievervalsend.
In essentie streeft fraude- en misbruikbestrijding de 'verwitting' van de economie na: zwart en grijs worden wit als de fiscale, sociale en arbeidswetgeving correct worden nageleefd.
De opbrengst van zo'n veralgemeende verwitting maakt een structurele belastingverlaging mogelijk voor mensen die werken en werk creëren.
Flet beleid moet in de eerste plaats leiden tot spontane gedragswijziging.
Alleen zo zullen de fiscale en sociale bijdragen structureel en significant toenemen.
Alleen zo zullen onterechte sociale uitgaven kunnen worden vermeden.
Alleen zo zal het arbeidsrecht correct worden toegepast, zoals onder meer inzake minimumlonen.
Alleen zo krijgen we meer sociale en fiscale rechtvaardigheid.
Wat zo'n gedragsverandering en een preventief beleid aan meer inkomsten en minder uitgaven genereren, is vele keren substantiëler dan de opbrengst van een repressief fraudebeleid.
Omdat fraudebestrijding prioritair blijft, moet het draagvlak voor fraudebestrijding worden beschermd.
De indruk dat wie geld genoeg heeft op een of andere manier altijd de dans ontspringt, is frustrerend en zet mensen aan om het zelf niet meer zo nauw te nemen met de naleving van de regels.
RESOLUTIES
resolutie 624 - De focus van de strijd tegen fraude ligt bij de aanpak van de grote, georganiseerde fraude.
Meer dan ooit moet die aanpak zich op het terrein situeren.
resolutie 625 - Bij de organisatie van de fiscale en sociale controlediensten dient rekening te worden gehouden met de heterogeniteit van de inbreuken op de sociale en fiscale wetten.
Om complexe fraude en misbruiken, alsook ernstige fraude en financiële criminaliteit doeltreffend te kunnen aanpakken, ook wanneer fiscale en sociale inbreuken worden gecombineerd, dient een 'agentschap fraudebestrijding' te worden opgericht dat de twee bijzondere inspectiediensten, de BBI en de SIOD, omvat.
resolutie 626 - Er wordt werk gemaakt van de oprichting van multidisciplinaire onderzoeksteams (MOTEMS) bij de Federale Gerechtelijke Politie, waarin gespecialiseerde politiemensen en overgeplaatste ambtenaren van de fiscus structureel zullen samenwerken.
Die onderzoeksteams krijgen een afzonderlijk kader, om voldoende onderzoekscapaciteit en continuïteit te garanderen en om de stabiliteit van de teams te verhogen.
Dossiers waarbij er ernstige aanwijzing zijn dat het om daadwerkelijke financiële criminaliteit gaat, worden overgemaakt aan de Multidisciplinaire onderzoeksteams bij de federale politie (MOTEM), zodanig dat deze dossiers volledig strafrechtelijk kunnen worden behandeld, zowel op het vlak van het onderzoek, als op het vlak van de afhandeling.
resolutie 627 - Onderzoekers in de strijd tegen de grote georganiseerde fraude moeten de ruimte en de middelen krijgen om de grote, complexe dossiers tot een goed einde te brengen.
Dat is een kwestie van een betere organisatie, maar vooral ook van meer middelen voor onder andere Justitie.
Die investeringen zijn meer dan gerechtvaardigd, want ze verdienen zichzelf terug.
We kunnen elk jaar een deel van de opbrengsten uit fraudebestrijding gebruiken om de bijdragen op arbeid te verlagen.
resolutie 628 - Binnen de Vlaamse belastingadministratie wordt een task force opgericht (Vlaamse BBI) met oog op de opsporing van fraude en ontwijking van grote vermogens in de erf en -schenkbelasting.
resolutie 629 - Met het oog op de effectieve aanpak van grensoverschrijdende financiële criminaliteit wordt een Europees agentschap gespecialiseerd in financiële en belastingfraude opgericht.
Dit agentschap moet beschikken over controle- en onderzoekscapaciteit.
resolutie 630 - De internationale standaard inzake de automatische uitwisseling van inlichtingen geven we navolging door eenzelfde derde-partijrapportering in te stellen voor de Belgische financiële instellingen met betrekking tot Belgische belastingplichtigen en de Belgische fiscale administratie.
Hiermee wordt de transparantie ten aanzien van inkomen uit vermogen gelijkgetrokken met de bestaande transparantie ten aanzien van lonen.
Dit zal zorgen voor een grotere spontane naleving van de fiscale wetgeving door belastingplichtigen en de strijd tegen uitkeringsfraude efficiënter maken.
resolutie 631 - De internationale standaard inzake de automatische gegevensuitwisseling van bankgegevens moet door alle landen worden geïmplementeerd op straffe van sancties.
Daarnaast moet een gelijkaardige internationale standaard worden ingevoerd betreffende de automatische uitwisseling van gegevens over 'uiteindelijk begunstigden' van vennootschappen, stichtingen en trusts.
resolutie 632 - We geven de administratie meer slagkracht door de onderzoekstermijn in fraudezaken te verlengen en het bankgeheim volledig op te heffen.
Naar analogie met de mogelijkheden inzake invordering en de wederzijdse administratieve bijstand willen we dat ook inzake inkomstenbelastingen een bankonderzoek kan worden uitgevoerd zonder dat er vooraf elementen van belastingontduiking voorhanden moeten zijn.
resolutie 633 - Naar analogie met de bepalingen in de 'criminal finances act 2017' van het VK, wordt in het wetboek van vennootschappen een misdrijf ingevoerd met betrekking tot vennootschappen die onvoldoende maatregelen hebben genomen om het faciliteren van fiscale fraude door verbonden personen te vermijden.
resolutie 634 - Om het draagvlak voor fraudebestrijding te herstellen, wordt het systeem van de fiscale regularisatie opgeheven.
Belastingplichtigen die zich spontaan in regel willen stellen kunnen zich wenden tot de administratie waarbij de wettelijk vastgelegde sancties opgelegd worden en ze geen strafrechtelijke immuniteit krijgen.
resolutie 635 - Dossiers van ernstige fiscale fraude moeten altijd leiden tot vervolging en finaal een uitspraak van een rechter.
De zogenaamde afkoopwet wordt afgeschaft voor ernstige fiscale fraude.
resolutie 636 - Om de strijd tegen corruptie binnen de overheidssector aan te pakken, wordt het personeelskader van het Hoog Comité van Toezicht terug ingevuld via een overheveling van het personeel van de CDBC, en het HCT onder te brengen bij de Inspectie van Financiën.
Zo kan de fraude binnen de overheidssector beter en geïntegreerd worden aangepakt.
resolutie 637 - Bepaalde beroepsgroepen (fiscaal raadgevers, boekhouders en accountants, bedrijfsrevisoren, vermogensbeheerders ...) spelen niet zelden een rol in het opzetten en het uitwerken van constructies om belastingen te ontwijken.
Momenteel opereren deze beroepsgroepen vooral onder het toezicht van hun beroepsgroeperingen.
Wij willen dat, naast deze zelfregulering, de overheid meer greep krijgt op deze beroepen.
resolutie 638 - Minder cash en meer elektronisch betalen leiden tot een kleinere ondergrondse economie.
Door betalingen in contanten te ontmoedigen en elektronisch betalingsverkeer aan te moedigen, verhoogt de transparantie van het economisch verkeer en worden de mogelijkheden om te frauderen kleiner.
De toegankelijkheid voor consumenten tot elektronisch betalen moet verruimd worden.
In bepaalde sectoren, bijvoorbeeld bij de vrije zorgberoepen, is de mogelijkheid tot elektronisch betalen nog te beperkt.
Het bedrag van de gemiddelde elektronische betaling bedraagt enkele tientallen euro's en daalt jaar na jaar.
Toch zijn de voorbeelden legio waarbij mensen verplicht worden betalingen van honderden euro's in contanten te vereffenen.
Iedereen moet het recht krijgen om relatief grote bedragen niet in contanten te hoeven betalen.
resolutie 639 - Hoewel er in de vorige legislatuur op Europees niveau heel wat stappen vooruit gezet werden in de strijd tegen sociale dumping en grensoverschrijdende sociale fraude, zijn er nog bijkomende maatregelen nodig:
• versneld operationaliseren van de European Labour Authority;
• uitbreiden van de bevoegdheden van de European Labour Authority met eigen inspectieteams die, als nationale inspectiediensten in gebreke blijven, in hun plaats het terrein kunnen opgaan.
Omgekeerd kan een lidstaat de taken van haar inspectiediensten delegeren naar het ELA;
• hiertoe dient snelle en efficiënte uitwisseling van informatie tussen de bevoegde lidstaten mogelijk gemaakt worden, alsook openbaarheid van inspectierapporten en sancties tegen veelplegers waarbij de werknemers niet de dupe zijn.
Om sociale fraude in de transportsector aan te pakken moet een gespecialiseerd European Road Transport Agency opgericht worden en moet de slimme tachograaf voor 2024 ingevoerd worden voor alle commerciële voertuigen boven de 2,4 ton of voorzien op meer dan 9 passagiers;
• de administratieve regels rond de uitgifte van Al-attesten herzien en daarin het gebruik van digitale Al-attesten verplicht maken;
• het verplichten van gestandaardiseerde [digitale] sociale documenten en attesten in de hele EU (bv. loonbrieven, tewerkstellingsattesten, werkloosheidsdocumenten, ziekte- en invaliditeitsdocumenten, ontslagformulieren) en dit om controle te vergemakkelijken en vervalsingen tegen te gaan;
• alle digitale documenten moeten worden geüpload in het Internal Market Information System (IMI), waar arbeidsinspecties van over de hele EU in de toekomst alle benodigde informatie verzameld kunnen terugvinden
en waar nationale autoriteiten vragen aan elkaar kunnen stellen die binnen een korte termijn verplicht moeten beantwoord worden;
• de aanmaak van een Europees ondernemingsregister dat openbaar en operationeel is in alle landen van de EU.
resolutie 640 - We zetten in op het efficiënt bestrijden van sociale dumping door de wetgeving te wijzigen en reglementaire lacunes weg te werken: de onderaanneming omkaderen en transparant maken, de strijd aanbinden tegen 'brievenbusbedrijven' door het voorstel over vennootschapsrecht te wijzigen,
specifieke, duidelijke en sociaal rechtvaardige regels opleggen voor de sociale bijdragen van gedetacheerde werknemers,
de strijd aanbinden tegen schijnzelfstandigheid en frauduleuze economische constructies.
resolutie 641 - Voor de transportsector zal zo snel mogelijk uitgebreide Europese wetgeving worden aangenomen en uitgevoerd zodat de bescherming tegen sociale dumping gewaarborgd wordt voor werknemers in de transportsector.
resolutie 642 - We blijven ons verzetten tegen voorstellen van de Europese Commissie die misbruik en omzeiling van sociale wetgeving vergemakkelijken, zoals de SUP-richtlijn over de oprichting van eenpersoonsvennootschappen en de invoering van de Europese Dienstenkaart.
resolutie 643 - De overheid toont het goede voorbeeld en neemt haar verantwoordelijkheid.
Bij openbare aanbestedingen wordt systematisch nagegaan of de bedrijven die een offerte indienden zich houden aan de regels betreffende de arbeidsvoorwaarden, sociale bescherming en milieuwetgeving in ons land.
Dit niet alleen op het moment van de indiening van de offerte, maar ook tijdens de uitvoering van de opdracht.
Ook Europees wordt dit principe gehandhaafd.
Wij werken intens samen met de inspectiediensten van de verschillende lidstaten, zodat wij geïnformeerd zijn dat ook buitenlandse bedrijven zich aan de regels houden.
HOOFDSTUK 6 - Zekerheid van een duurzame toekomst.
Voor iedereen.
6.1. NAAR EEN NIEUWE ECONOMIE DIE GOED IS VOOR MENS EN PLANEET
6.1.1. Een overheid die de koers bepaalt en verschillen overstijgt
De klimaatverandering is de grootste uitdaging van de 21ste eeuw.
En het is al lang geen ver-van-ons-bed show meer.
Vandaag is de gemiddelde temperatuur op aarde al één graad warmer dan voor de industriële revolutie.
En dat leidt vandaag al tot sociale en ecologische rampen.
Zelfs in het rijke België voelen we al de gevolgen van een klimaat dat 'koorts' heeft.
Dat de uitstoot in België stijgt in plaats van daalt, is niet de schuld van de burger die niet wil veranderen.
Individuele keuzes en oplossingen kunnen het klimaatprobleem niet oplossen.
90 bedrijven zijn verantwoordelijk voor 2/3de van de wereldwijde broeikasgasuitstoot.
De rijkste 10 procent van deze wereld is verantwoordelijk voor de helft van de uitstoot.
Negeren dat we naar een andere manier van productie moeten en beweren dat we het louter vanuit consumptie kunnen sturen, is het licht van de zon ontkennen.
Grote problemen vragen om grote oplossingen.
Voor een rechtvaardige transitie naar een duurzame samenleving hebben we collectieve actie op ongekende schaal nodig.
Dat kan enkel door een sterk politiek kader, met heldere doelstellingen en bindende afspraken.
Een overheid die de handen uit de mouwen steekt, investeert in een daadkrachtig klimaatbeleid en reguleert de fossiele industrie.
En ze doet dat vooral op een sociaal rechtvaardige manier.
Alleen als iedereen mee is, kunnen we het klimaat redden.
RESOLUTIES
resolutie 644 - We beperken de opwarming van de aarde tot 1,5°C.
Europa speelt een voortrekkersrol in het internationale klimaatbeleid en neemt zo haar historische verantwoordelijkheid op.
Dat betekent een minimale uitstootvermindering van 55% tegen 2030, C02-neutraal in 2040 en klimaatneutraal in 2050.
resolutie 645 - We federaliseren het vastleggen van de doelstellingen inzake klimaatbeleid.
De federale klimaatminister treedt op als een soort diplomaat die de neuzen in dezelfde richting moet krijgen.
We voeren ook een bijzondere wet inzake interfederaal klimaat- en energiebeheer in.
Deze Klimaatwet heeft dezelfde status als de bijzondere wet inzake institutionele hervormingen en omschrijft het pad richting klimaatneutraliteit in 2050.
Dat houdt duidelijke tussentijdse doelstellingen in, met globale en sectorale koolstofbudgetten en processen voor de voortgangevaluatie en bijsturing.
Deze doelstellingen worden vastgelegd op basis van wetenschappelijke input van een onafhankelijke klimaatraad.
De klimaatwet zorgt ervoor dat de kortetermijndoelstellingen van elke legislatuur de langetermijndoelstelling van ons land niet in de weg staan.
Daarnaast stelt de wet de verschillende sectoren in staat om in te spelen op de situatie, de nodige veranderingen door te voeren en nieuwe economische kansen te ontwikkelen.
resolutie 646 - De Klimaatwet wordt vertaald in periodieke uitvoerings-en investeringsplannen, die totstandkomen met raadpleging en participatie van belanghebbenden en het maatschappelijk middenveld.
resolutie 647 - We leggen een vaste intra-Belgische verdeelsleutel vast voor de lusten en lasten van het klimaatbeleid, zodat permanente onderhandelingen worden vermeden.
Het ontvangen van de aan een deelstaat toegewezen opbrengsten uit de emissiehandel wordt afhankelijk gemaakt van het behalen van de doelstellingen uit de vorige periode.
Wie tekortschiet in beleid, krijgt geen geld.
resolutie 648 - Het nationaal energie- en klimaatplan 2030 effent, op een sociaal rechtvaardige manier, de weg naar klimaatneutraliteit en 100% hernieuwbare energievoorziening tegen 2050.
Het finale plan wordt, in tegenstelling tot het eind 2018 ingediende ontwerpplan, op een geïntegreerde wijze opgesteld om maximale coherentie na te streven.
Via bindende sectorale routekaarten wordt, na consultatie van belanghebbenden, een koolstofbudget per sector vastgelegd.
Het plan zorgt voor de omslag in eigen land en kiest dus niet voor valse oplossingen zoals biobrandstoffen van de eerste generatie en internationale offsets.
De overheid informeert de bevolking over de positieve effecten van de maatregelen in het plan.
resolutie 649 - Ook op Europees niveau streven we naar een klimaatverordening.
Zo'n 'Europese klimaatwet' verankert de klimaatdoelstellingen van het Akkoord van Parijs in bindende wetgeving en zorgt ervoor dat alle andere Europese wetgeving in het licht staat van het halen van die doelstellingen.
Zij zal private investeerders een zeer duidelijk signaal geven en moet er ook over waken dat de lasten eerlijk verdeeld worden volgens het principe van de vervuiler betaalt, zodat bedrijven hun eerlijk deel betalen en de transitie rechtvaardig gebeurt.
De wet zal zo bijvoorbeeld het Europees emissiehandelssysteem (ETS) in lijn dwingen met de doelstelling van C02-neutraliteit in 2040 en klimaatneutraliteit in 2050.
Dat geeft nationale klimaatwetten meer speelruimte, want vandaag ondermijnen de zwaktes van het ETS-systeem meer nationale ambitie.
De wet bevat ook een mechanisme dat het beleid jaarlijks beoordeelt en automatisch aanscherpt indien de doelstellingen niet gehaald dreigen te worden.
Hier zijn ook sanctie aan verbonden voor wie zijn steen niet bijdraagt.
Een Europese klimaatwet is ook een belangrijke tooi voor stakeholders om in nationale en Europese rechtbanken implementatie af te dwingen.
resolutie 650 - Internationale klimaatverdragen moeten juridisch afdwingbaar zijn, net zoals handelsverdragen.
Daarnaast moeten handelsverdragen ook klimaatbepalingen bevatten.
We kunnen geen eerlijke handel voeren met landen die ongestoord het klimaat om zeep helpen.
6.1.2.De overheid als katalysator voor een andere economie
Toepassingen op basis van artificiële intelligentie en andere nieuwe technologieën kunnen het leven gemakkelijker, aangenamer, veiliger, gezonder, gelijker en duurzamer maken.
Ontwikkelingen in de biotechnologie, de genetica, de hernieuwbare energie, de circulaire economie… kunnen ons helpen om kankers en andere ziekten sneller op te sporen of zelfs uit de wereld te helpen,
om onze afhankelijkheid van fossiele brandstoffen af te bouwen, om gezonder en duurzamer voedsel te produceren,
om ons gemakkelijker en schoner te verplaatsen.
Overheden spelen bij die ontwikkelingen een zeer belangrijke rol.
Zelfs de meest "iconische" nieuwe producten zoals iPhones stoelen op toepassingen van onderzoek en ontwikkeling die nagenoeg allemaal plaatsvonden in publieke universiteiten of onderzoeksinstellingen.
Zowel de GPS, het internet, het touchscreen, het wieltje om mee te scrollen... zijn het resultaat van publieke research.
Dit toont het belang en de mogelijkheden aan van met publieke middelen gefinancierde innovatie.
Wij willen de publieke middelen voor wetenschap en ontwikkeling meer doelgericht inzetten voor maatschappelijke noden.
Bovendien willen we de privatisering van de winsten van het wetenschappelijk onderzoek en het socialiseren van de verliezen tegengaan.
RESOLUTIES
resolutie 651 - Onderzoek en innovatie werd tot nog toe vooral gestuurd vanuit de onderzoeksvragen van universiteiten, wetenschappelijke instellingen en bedrijven zelf.
Overheidsgeld voor wetenschap en innovatie volgde het aanbod aan onderzoeksmogelijkheden, sp.a erkent het belang van fundamenteel onderzoek en de cruciale rol van het FWO hierin en wil dat dit gevrijwaard en versterkt wordt.
Tegelijk wil sp.a dat in de toekomst de middelen voor (toegepaste) wetenschap en innovatie veel meer gestuurd worden vanuit de maatschappelijke vraag.
Richtinggevend daarbij zijn de klimaatdoelstellingen en de duurzame ontwikkelingsdoelen (SDGs).
Daar waar deze doelen nog buiten bereik blijven, moet innovatie helpen om de klootte dichten.
resolutie 652 - Om die uitdaging aan te kunnen, willen we dat minstens 35% van de Europese onderzoeksbudgetten uit het Europees Horizon Europe programma worden toegewezen aan onderzoek dat helpt de klimaatdoelen dichterbij te brengen.
resolutie 653 - Daarnaast willen we een deel van het onderzoeksbudget vrijhouden voor maatschappelijke 'missies'.
Dit naar het voorbeeld van de 'Apollo'-missie waarbij de eerste man op de maan gebracht werd.
Dergelijke missie-georiënteerde onderzoeksprogramma's creëren focus, doen schotten tussen de verschillende onderzoeksdisciplines en actoren vervagen en leveren ontdekkingen op die veel breder kunnen worden toegepast.
resolutie 654 - Nieuwe technologieën geraken vaak niet over de 'dodenvallei' tussen de ontwikkelingsfase en de marktintroductie.
We investeren extra in pilootprojecten ('technology push') en creëren in de beginfase ook een markt voor innovatieve producten en diensten ('market pull').
Dit doen we door uitsluitend innovatief en duurzaam aan te besteden.
We verplichten klassieke leveranciers tot het aanbieden van diensten in plaats van het verkopen van apparaten en tot minimale percentages aan hernieuwbare energie of gerecycleerde materialen in hun aanbod.
Wanneer nieuwe producten of diensten door schaalvoordelen en leereffecten even goedkoop zijn als minder duurzame tegenhangers kunnen overheidssteun en subsidies worden afgebouwd.
resolutie 655 - We geven overheidssteun minder als blote investeringssteun of subsidie en meer onder de vorm van participaties in een brede waaier van innovatieve start-ups en projectvennootschappen.
Daarvoor doen we een beroep op de bestaande participatiemaatschappijen (GIMV, Participatiemaatschappij Vlaanderen, Limburgse Reconversiemaatschappij) en maken we meer gebruik van Europese garantiesteun uit het Invest EU fonds.
Zo keert een soort 'maatschappelijk innovatie dividende' naar de maatschappij terug.
resolutie 656 - De slimme samenleving op basis van artificiële intelligentie biedt tal van mogelijkheden maar brengt ook uitdagingen mee.
We hebben nood aan een wettelijk, ethisch kader voor de ontwikkeling van artificiële intelligentie in al haar toepassingsgebieden.
6.1.3.We zetten ons geld in op de toekomst
Onder druk van machtige lobbygroepen en de economische elite wordt nog teveel vastgehouden aan fossiele systemen.
Terwijl de investeringen in hernieuwbare energie steeds toenemen, krijgen fossiele brandstoffen nog steeds een veelvoud daarvan aan subsidies.
De Belgische overheid spendeert jaarlijks minstens 2,7 miljard euro aan de subsidiëring van fossiele brandstoffen.
Ze zijn goed voor 48% van onze totale energiesubsidies, terwijl slechts 23% van de energiesteun naar hernieuwbare energie gaat en amper 6 % naar energiebesparing.
Ook de Belgische grootbanken (BNP Paribas, ING, KBC en Belfius) investeren nog steeds meer dan 40 miljard euro in steenkool, olie en gas.
Voor elke euro die zij tussen 2009 en 2014 in hernieuwbare energie investeerden, ging er maar liefst 9 euro naar de fossiele industrie.
Een gigantisch risico voor de planeet én voor de stabiliteit van ons spaar- en pensioengeld.
Er is nood aan een maatschappelijke koerswijziging.
Niet zomaar een windmolen hier en een zonnepaneel daar, maar een échte spoorverandering.
Aan een economie waar niet winst, maar mens en milieu centraal staan.
RESOLUTIES
resolutie 657 - We bouwen alle overheidssubsidies en belastingverminderingen voor fossiele brandstoffen af en waken erover dat dit ook gebeurt bij alle instellingen en organisaties waarin de overheid participeert.
We formuleren ethische en duurzaamheidscriteria waaraan elke financiële instelling waar overheden mee samenwerken moet voldoen.
Vervolgens formuleren we een plan om de samenwerking met instellingen die daar niet aan voldoen, te herzien of af te bouwen.
De Universiteit van Gent toonde al aan dat deze aanpak werkt en dwingt banken effectief tot aanpassing van hun beleid.
resolutie 658 - Belastingverminderingen voor fossiele brandstoffen die zuivere sociale correcties zijn, zoals het Sociaal Verwarmingsfonds, blijven behouden zolang het voor de ontvangers niet mogelijk is om op een betaalbare manier over te stappen naar een meer duurzaam alternatief.
De overheid moet dit faciliteren.
resolutie 659 - De federale staat vraagt haar aangewezen bestuurders bij Belfius en BNP Paribas om in hun respectievelijke banken aan te sturen op een desinvestering uit fossiele brandstoffen in het voordeel van investeringen in hernieuwbare energie en energie-efficiëntie.
resolutie 660 - De Nationale Bank van België voert carbon stress tests uit om de blootstelling aan klimaatrisico's transparant te maken.
De Europese centrale bank mag haar monetair beleid niet alleen richten op de 2% inflatiedoelstelling, maar moet haar beleid ook in lijn brengen met de 1,5°C klimaatdoelstelling.
In plaats van bedrijfsobligaties op te kopen uit de fossiele economie (en die zo extra goedkoop kapitaal te verschaffen), moet zij zich richten op groene investeringsfondsen die een koolstofvrije en circulaire economie aansturen.
resolutie 661 - We optimaliseren de Europese emissiehandel (ETS) door een stijgende bodemprijs in te voeren en tegelijk het systeem uit te breiden tot een soort 'border adjustment tax' die de toets van de wereldhandelsorganisatie wel kan doorstaan.
Dat werkt zo: voor constructiematerialen die onder ETS vallen, moeten voortaan niet enkel de producenten, maar ook de leveranciers een C02-prijs betalen.
De producenten kopen emissierechten voor alles wat boven de benchmark van best beschikbare technieken uitkomt, de leveranciers kopen de emissierechten voor de uitstoot die daaronder valt.
Zo worden alle emissiekosten geïnternaliseerd.
Deze aankoopverplichting voor leveranciers geldt zowel voor in Europa geproduceerde producten, als voor geïmporteerde producten.
De opbrengsten van deze veilingsrechten investeren we in onderzoek naar duurzame bouwmaterialen, zodat bouwen niet duurder wordt.
Via monitoring- en reguleringssystemen zorgen we ervoor dat de vervuiler ook voor de gratis uitstootrechten betaalt en deze niet doorrekent in de prijzen.
resolutie 662 - We besteden de inkomsten uit de Europese emissiehandel volledig aan klimaatbeleid en internationale klimaatfinanciering.
Het ondersteunen van het concurrentievermogen van energie-intensieve bedrijven, waar nu jaarlijks 40 miljoen euro uit het klimaatfonds naartoe gaat, maakt geen deel uit van het klimaatbeleid.
Bedrijven die compensaties ontvangen voor het Europese en Belgische klimaatbeleid wenden deze integraal aan ter ondersteuning van het klimaatbeleid door te investeren in energiebesparing of C02-reductie.
Op die manier verlagen ze hun energieafhankelijkheid en C02-kosten, waardoor hun concurrentiepositie verbetert.
resolutie 663 - Om te garanderen dat ook de meest kwetsbare en armste landen hun klimaatuitdagingen de baas kunnen, komen we onze verplichting om voldoende en additionele internationale klimaatfinanciering te voorzien na.
We voorzien een billijk en stijgend aandeel dat niet weegt op het budget voor ontwikkelingssamenwerking en leggen de focus op de aanpassing aan de klimaatverandering.
resolutie 664 - De exploitatie van de regionale luchthavens werd uitbesteed aan een private partner, maar de Vlaamse overheid staat in voor het onderhoud van en de investering in de infrastructuur.
Zo betalen we miljoenen euro's belastinggeld aan regionale luchthavens, die in se verlieslatend zijn en een aanzienlijke impact hebben op het leefmilieu.
Deze geldstromen naar verlieslatende luchthavens moeten volledig worden afgebouwd.
resolutie 665 - We maken komaf met de Europese belastingvrijstellingen inzake accijnzen en BTW voor de luchtvaartsector.
Daarnaast hervormen we het ETS-systeem zodat luchtvaartmaatschappijen emissierechten moeten kopen voor vliegverkeer van en naar Europa.
De opbrengst van deze heffingen investeren we in meer op elkaar afgestemde en goedkopere Europese treinverbindingen.
resolutie 666 - De criteria op basis waarvan de Europese Unie lidstaten beoordeelt, geven ook vorm aan haar beleid.
Het strakke keurslijf van het Europees semester en het Stabiliteits- en Groeipact (SGP), dat voornamelijk in termen van budgettaire en monetaire parameters werkt, laat weinig ruimte voor sociale investeringen en duurzame ontwikkeling.
We hervormen dit systeem tot een Sociaal en Duurzaam Ontwikkelingspact, in lijn met de VN-Duurzame Ontwikkelingsdoelstellingen.
Dit doen we door het SGP aan te passen en uit te breiden met milieu-indicatoren en met een sociaal investeringspact.
Een gezond budgettair beleid komt zo op gelijke voet met beleid dat sociale duurzame ontwikkeling beoogt.
We hervormen het Europese semester, zodat het, naast de macro-economische doelstellingen inzake overheidsschuld en begrotingstekort ook bindende doelstellingen aangaande ecologische en sociale parameters bevat.
Dit plaatst de 3 pijlers van duurzame ontwikkeling: people, planet, prosperity op een gelijk niveau.
Deze bindende set wordt dan verder aangevuld met niet-bindende doelstellingen, gebundeld in een Sociaal en Duurzaamheidsscorebord.
resolutie 667 - De wijze waarop de Europese Unie Griekenland heeft behandeld is onaanvaardbaar.
De hervorming van het Europees semester moet die werkwijze onmogelijk maken.
Het Europees beleid mag niet louter op economisch-budgettaire criteria gestoeld zijn, maar moet evenveel belang hechten aan sociale en duurzaamheidscriteria.
resolutie 668 - De nieuwe, Europese meerjarenbegroting moet opgesteld worden met als belangrijke leidraden de Sustainable Development Goals (SDGs), op de Europese pijler van sociale rechten en de Europese sociale wetten die deze rechten afdwingbaar moeten maken, op onze verbintenissen die voortvloeien uit het klimaatakkoord van Parijs en de principes van de duurzame transitie.
Dit wil zeggen dat investeringen in onze welvaartsstaten en duurzame toekomst dominante criteria moeten zijn.
resolutie 669 - We richten een Europees publiek kredietbeoordelingsagentschap op dat de duurzaamheidsrisico's op lange termijn moet opvolgen.
De huidige kredietbeoordeleingsagentschappen hebben een marktmonopolie en hebben geen oog voor de duurzaamheidsrisico's op lange termijn.
Risico's gelinkt aan duurzaamheid belangen elke burger aan en moeten daarom beoordeeld worden door de publieke sector.
resolutie 670 - Aardgas is een fossiele brandstof die bijdraagt tot de klimaatopwarming.
Op termijn moet dus ook aardgas uit onze energiemix verdwijnen.
We doen enkel investeringen in aardgas-infrastructuur vanuit dit perspectief: om tijdelijk een alternatief te bieden voor vervuilende en onveilige technologieën als steenkool, olie en nucleaire energie.
Om groene energie aan te vullen, maar zonder dat investeringen in echte duurzame technologieën in het gedrang worden gebracht of er een overcapaciteit dreigt te ontstaan.
Wetende dat er haast geen missing links meer bestaan in ons Europees aardgastransportnetwerk stoppen we ook met Europese subsidies voor de verdere uitbouw van dat netwerk.
Daarnaast pleiten we voor een Europese bijmengverplichting voor hernieuwbare gassen voor aardgastransportbedrijven.
resolutie 671 - Om de noodzakelijke internationale inspanningen in het kader van de strijd tegen de klimaatverandering rechtvaardig te verdelen, kan het 'gelijk milieu-gebruiksrecht' uitkomst bieden.
Als elke inwoner van een land een 'gelijk uitstootrecht' krijgt, kunnen landen die meer uitstoten dan hun eerlijk aandeel, betalen aan landen die daaronder zitten, met de afspraak dat deze middelen ingezet worden voor duurzame energie, (her)bebossing of een gewijzigd bodemgebruik dat leidt tot bijkomende koolstofopslag.
6.1.4.Een duurzame transitie kan enkel slagen als iedereen mee is
Dat we de economie moeten 'vergroenen', daar is intussen zowat iedereen het over eens.
Waar socialisten het verschil maken, is dat wij de transitie naar een duurzame samenleving niet enkel zien als een noodzaak.
Noch als een puur economisch proces van het aanpassen van sectoren of het verzekeren van concurrentieposities.
Voor ons is de transitie waarvoor we staan ook een enorme opportuniteit die jobs, welvaart en een duurzame industrie kan creëren.
De sociale dimensie is van cruciaal belang in dit verhaal.
Een nieuw 'Borinage'-scenario, waarbij na de sluiting van de Henegouwse mijnen een hele streek in armoede stortte, moeten we absoluut vermijden.
We weten dat de omslag naar een klimaatneutrale en circulaire economie noodzakelijk is.
Daarom moet die transitie nu op een rechtvaardige manier ingezet worden.
Want wie de toekomst niet maakt, moet hem ondergaan.
Er moeten op voorhand maatregelen genomen worden die mensen de zekerheid geven dat ze er niet alleen voor staan, maar integendeel de vruchten zullen plukken van de transitie naar een duurzame economie.
We moeten vooral beseffen dat zonder een betere herverdeling van welvaart, zonder ernstige minimumlonen, zonder sociale bescherming, zonder goede publieke dienstverlening er geen enkel realistische kans bestaat om de transitie naar een duurzame economie te maken.
Het verzet zal massaal zijn en de gele hesjes zullen langzaam donkerbruin kleuren.
De Europese Unie voorspelt bij de uitvoering van de 2050 routekaart een groei aan jobs van 1,5%.
Een studie van Climact en het Planbureau gaat bij een ambitieus Belgisch klimaatbeleid uit van 80.000 nieuwe jobs.
Maar er zal wel een transitie van jobs plaatsvinden.
De overheid moet op die transitie anticiperen, ze begeleiden en investeringen kanaliseren richting industrieën die transitieplannen met waardig werk voorzien.
RESOLUTIES
resolutie 672 - We verankeren het principe van Rechtvaardige Transitie ('Just Transition') in alle beleidsprocessen die te maken hebben met de overgang naar een klimaatneutrale en circulaire economie, zowel op Europees als op lidstaatniveau.
resolutie 673- Mensen die werken in de klassieke, vervuilende industrieën, de wegwerpeconomie of de automobielsector gebaseerd op verbrandingsmotoren, moeten de zekerheid krijgen dat zij niet aan hun lot worden overgelaten.
We richten een Fonds op voor Rechtvaardige Transitie dat de omslag moet helpen mogelijk maken én dat compensaties kan bieden aan werknemers die aan de verliezende kant van de transitie terecht dreigen te komen.
We zorgen onder andere voor opleidingen en herscholingen voor die werknemers.
Bovendien zorgen we dat fondsen binnen de verschillende budgetlijnen van het Europees meerjarig financieel kader toegewezen worden aan 'Just Transition'-investeringen en dat geen enkele investering ondersteund wordt die de duurzame transitie ondergraaft.
resolutie 674 - Een gezond budgettair beleid mag geen barrière zijn voor het voeren van een beleid dat sociale duurzame ontwikkeling beoogt.
Europa moet de begrotingsdiscipline beter verzoenen met de nodige investeringen in publieke infrastructuur, waarbij de afschrijvingen in de begroting ingeschreven worden en niet de investeringskost zelf.
Productieve sociale investeringen moeten volledig buiten de begroting kunnen.
resolutie 675 - We anticiperen in de regio's en sectoren die de transitie zullen moeten maken naar een duurzaam model.
We stellen conversieplannen op, op basis van diepgaande sociale dialoog en door te bouwen op de sterktes en capaciteiten die in de regio's aanwezig zijn.
resolutie 676 - Ons onderwijs voorziet voldoende aandacht voor duurzaamheid in het volledige curriculum, voor alle opleidingen en vakoverschrijdend.
Dat vereist bijscholing voor ons onderwijzend personeel.
Daarnaast moeten meer sectorspecifieke opleidingen afgestemd zijn op de vooropgestelde transitie in hun sector, vooral in die sectoren die ingrijpend zullen veranderen of zullen verdwijnen.
Dit wordt niet louter beperkt tot technische opleidingen, maar evengoed tot bijvoorbeeld economische en architecturale richtingen.
6.2.CIRCULAIRE ECONOMIE
6.2.1.Een oneindig leven voor onze grondstoffen
Vandaag is lineaire productie bijna altijd goedkoper dan circulaire productiemethodes.
Dat keren we om.
In de nieuwe kringloopeconomie is de producent verantwoordelijk voor de hele levensloop van zijn materialen en producten.
We brengen macht en verantwoordelijkheid terug naar hetzelfde niveau.
Er wordt niets meer geproduceerd zonder op voorhand na te denken over wat er in de toekomst mee zal gebeuren.
We maken kwaliteitsvolle producten die langer meegaan, een zo laag mogelijk energieverbruik hebben en makkelijk demonteerbaar, repareerbaar, herbruikbaar en recycleerbaar zijn.
We stoppen met nadenken en beginnen met voordenken.
De eindige bronnen van ons gesloten systeem maken we oneindig beschikbaar door alles te inventariseren.
Want afval is in feite niets meer dan een verzameling grondstoffen zonder identiteitsbewijs.
RESOLUTIES
resolutie 677 - De gewesten en het federale niveau maken samen een interfederale 'routekaart circulaire economie' via een participatief proces.
Zo wordt de versnippering van het circulair en industrieel beleid tegengegaan.
De routekaart bevat concrete doelstellingen voor grondstoffengebruik.
We richten een platform op dat de verschillende initiatieven coördineert en de doelstellingen monitort.
Het platform garandeert ook participatie en inspraak van stakeholders en burgers.
resolutie 678 - Green deals vertrekken vanuit de sturende beleidsmaatregelen uit de routekaart om samenwerking in de keten te faciliteren en garanderen.
We voorzien daarvoor voldoende middelen, ondersteuning en experimenteerruimtes.
Opgedane kennis en contacten wordt verzameld in een kennisplatform.
resolutie 679 - We maken de gegevens over de materiaalstromen publiek toegankelijk via een gebruiksvriendelijk platform.
Op die manier kunnen onderzoeksinstellingen, bedrijven, overheden en burgers informatie over deze materialenstromen gebruiken ten gunste van de doelstellingen in de routekaart circulaire economie.
resolutie 680 - We ontwikkelen een productpaspoort voor alle duurzame goederen die uit onderdelen bestaan.
Dit bevat een lijst met onderdelen en de materialen waaruit deze bestaan.
Daarnaast bevat het info over de levensduur, garantie, beschikbaarheid van vervangstukken, de ontmanteling, herstelbaarheid en levenscyclusanalyse.
Alle paspoorten komen terecht in een publieke online databank en zijn te raadplegen via een QR-code op het product, zodat o.a. reparatiecentra er gebruik van kunnen maken.
We willen maximale transparantie over de externe kosten, omdat duurzaamheid nood heeft aan transparantie.
resolutie 681 - We ontwikkelen een gebouwenpaspoort dat alle materialen in een gebouw registreert en ervoor zorgt dat materialen en componenten hun waarde behouden.
Zo'n paspoort stimuleert leveranciers om duurzame en circulaire materialen te leveren en vergemakkelijkt de terugname.
resolutie 682 - We planten de duurzame maakindustrie in op strategische plaatsen en oude industriële sites zoals de haven van Antwerpen, de voormalige Renault- en Fordsite en de mijnsites in Limburg.
resolutie 683 - We ijveren voor een ambitieuze en ruime Europese ecodesign-wetgeving die ook niet-energiegerelateerde producten opneemt.
Naast energiegebruik worden ook andere parameters opgenomen in de verplichtingen wat betreft het ontwerp van producten zodat ze duurzaam, herstelbaar, herbruikbaar, demonteerbaar, recycleerbaar of up te graden zijn.
Het gebruik van giftige stoffen, hormoonverstoorders en zeldzame grondstoffen wordt via ecodesign-richtlijnen zoveel mogelijk vermeden.
resolutie 684 - We creëren een afzetmarkt voor recyclaten, zodat het aandeel nieuwe grondstof(fen) in de productie kan dalen.
Nieuw geproduceerde producten moeten een minimum percentage aan gerecycleerd materiaal bevatten.
resolutie 685 - Organisch afval wordt zoals in Wallonië verplicht selectief ingezameld bij bedrijven en huishoudens.
resolutie 686 - Jaarlijks verdwijnt meer dan 3 miljoen ton aan primaire grondstoffen in verbrandingsinstallaties en stortplaatsen.
We stellen een actieplan op om de energievalorisatie en grondstofrecuperatie uit niet-sorteerbare en mechanisch recycleerbare afvalstromen verder te verbeteren.
Daartoe stimuleren we het onderzoek naar en de toepassing van chemische recyclagetechnieken.
Met het vergunningenbeleid zorgen we voor de betere inplanting en een veel hoger energierendement van de resterende afvalverbrandingsinstallaties.
Om onze afhankelijkheid van anderen tot een minimum te herleiden, organiseren we op gemeentelijk niveau zoveel mogelijk zelf onze grondstofrecyclage.
6.2.2.Van eigendom naar diensten
In Californië brandt een gloeilamp al sinds 1901.
Je kan dat volgen via een webcam.
De lamp zelf houdt vol, de webcam is al 3 keer vervangen.
Door producten té goed te ontwerpen, vrezen producenten dat ze overbodig worden.
Zo ontstond het product als georganiseerd probleem: 'nieuw' betekent te vaak 'nog net niet stuk'.
In onze nieuwe economie worden waardevolle grondstoffen niet langer afval.
Ze circuleren eeuwig in ons systeem.
Daar horen nieuwe verdienmodellen bij.
We maken van producten diensten.
De consument koopt ze niet meer, maar neemt een prestatie af.
We betalen voor licht in plaats van lampen en zit- en tafeluren in plaats van meubels.
We stimuleren de lokale economie door reparatieberoepen te herwaarderen.
Garantietermijnen worden verlengd, bij defecten wordt er systematisch hersteld en op het einde van de levensduur worden apparaten teruggenomen voor hergebruik van onderdelen en materialen.
We maken kwaliteitsvolle, energiezuinige producten toegankelijk voor iedereen door in te zetten op slim design, hergebruik en toegang tot diensten boven eigendom.
RESOLUTIES
resolutie 687 - We zetten in op de deeleconomie: we verlagen de BTW op deelinitiatieven zoals autodelen naar 6%.
resolutie 688 - We zetten in op de hersteleconomie.
We bouwen een netwerk van reparateurs uit, naar het voorbeeld van Frankrijk.
We stimuleren tewerkstelling in dit knelpuntberoep, werken financiële en educatieve maatregelen uit om deze mensen extra kansen te geven.
We verlagen de BTW op hersteldiensten naar 6%.
resolutie 689 - Producenten worden zoals in Frankrijk bij wet verplicht om consumenten mee te delen hoe lang hun producten meegaan en hoe lang er welke reservestukken voor beschikbaar zullen zijn.
Anders riskeren ze een boete tot 5% van hun omzet in België.
Tot 5 jaar na aankoop bieden producenten gratis herstel.
6.2.3.Weg met plastic
We gebruiken grondstoffen aan een verschroeiend tempo op.
Onze economie produceert massaal plastic, in alle mogelijke vormen en toepassingen.
Slechts een fractie daarvan wordt ingezameld en gerecycleerd.
De rest zorgt voor vervuiling, sterfte bij dieren en gezondheidsrisico's voor de mens.
Tegen 2050 zal er meer plastic dan vis in de zee zitten.
Wegwerpplastic maakt de helft uit van die plasticsoep.
Nochtans zijn de oplossingen voorhanden.
De technologie evolueert zo snel dat we in staat zijn om grondstoffen te hergebruiken en gebruiksgoederen veel langer mee te laten gaan.
Op termijn streven we naar een samenleving zonder nieuwe plasticproductie, tenzij in hoogwaardige en noodzakelijke toepassingen.
We voeren een verbod in op microplastics in bijvoorbeeld tandpasta en douchegels.
Een doorgedreven inzameling, hergebruik en recyclage van plastic gaat de vervuiling door zwerfvuil tegen, onder meer via statiegeld en een verbod op wegwerpplastic.
RESOLUTIES
resolutie 690 - We werken een Vlaamse plastic-strategie uit die de richting uitzet rond inzameling, verwerking, milieu-impact en alternatieven.
We werken een beleid uit dat alle overheden en instellingen gelinkt aan de overheid kritisch doet omspringen met het uitdelen of voorzien van of in gadgets.
resolutie 691 - We hebben vandaag geen Vlaamse recyclagecijfers.
Wat we wel hebben, zijn inzamelcijfers van Fost Plus.
OVAM rapporteert voortaan over de inzamelcijfers.
resolutie 692 - Via een statiegeldsysteem voor blikjes, plastic flessen en herbruikbare bekers in bv. koffiezaken zorgen we voor meer hoogwaardige recyclage.
Zo sluiten we niet alleen de materialenkringloop, we gaan ook zwerfvuil tegen.
Ook voor artikelen die waardevolle metalen bevatten voeren we statiegeld of een inruilpremie in.
resolutie 693 - Zwerfvuil kost de steden en gemeenten jaarlijks meer dan 155 miljoen euro.
Door nauwkeurige zwerfvuilanalyses te maken, kunnen we het aandeel van elke producent in het zwerfvuil meten en hen voor de opkuis daarvan laten betalen.
Ook de tabaksindustrie en de kauwgomproducenten zullen zo moeten bijdragen.
resolutie 694 - De recyclagenorm voor plastic moet jaarlijks stijgen met 5%.
Nu ligt die norm op 30%, en haalt men volgens Fost Plus 41,2%.
Dat geeft de sector, die nu zegt al 41% te halen nog twee jaar de tijd om maatregelen door te voeren.
resolutie 695 - Wie een verpakking ontwerpt die niet gerecycleerd kan worden, moet meer betalen.
We trekken het Groene Punt-tarief voor niet-recycleerbare verpakkingen op tot minstens het drievoudige van het andere hoogste Groene Punt-tarief.
resolutie 696 - Tegen 2025 vervangen we alle wegwerpproducten door een herbruikbaar alternatief.
Via licentiewetgeving zorgen we ervoor dat organisatoren van evenementen vanaf 2020 enkel nog herbruikbare bekers en borden kunnen gebruiken, zoals reeds succesvol gebeurde in steden als Wenen, München, Freiburg, Nürnberg en Kiel.
resolutie 697 - We voeren net als in Frankrijk, Groot-Brittannië, Finland, IJsland, Ierland, Luxemburg en Noorwegen een verbod in op doelbewust gebruik van microplastics door producenten.
Dit niet alleen voor microplastics met een schurende functie, maar ook voor microplastics met een geleer- of emulgatorfunctie.
6.3.ENERGIE
6.3.1.De markt gaat het klimaat niet redden, noch de factuur doen dalen
Sinds de vrijmaking van de energiemarkt worden gezinnen geconfronteerd met een stijgende energiefactuur.
Dat heeft niet alleen te maken met de energiecomponent op zich, maar ook met allerhande transporttarieven, toeslagen voor groene stroom, accijnzen, heffingen en de BTW-verhoging.
Daardoor is de energiefactuur niet meer leesbaar en begrijpbaar, laat staan transparant en betaalbaar.
Dat zorgt voor onbehagen en ongenoegen bij de mensen die deze facturen moeten betalen.
Vooral bij de gezinnen die de voordelen van 'energiesprong' (nog) niet zien of niet over financiële middelen of technische mogelijkheden beschikken om ervan te genieten.
Ondanks alle initiatieven, premies en plannen slaagt de vrije markt er niet in om de vele voordelen van de 'energiesprong' toegankelijk en betaalbaar te maken voor de meerderheid van gezinnen en bedrijven.
We zijn bezig aan een 'energiesprong' op twee snelheden, met een kloof tussen zij die wél de middelen hebben om de 'energiesprong' te realiseren en zij die dat niet kunnen.
Wat ben je met een digitale meter, als je niet kan investeren in slimme toestellen die inspelen op de goedkope tarieven in dalperiodes?
Wie niet mee kan springen op de kar van de digitale omwenteling en elektrificatie zal de factuur betalen.
De voordelen zullen voor de winnaars zijn.
Zo'n 'energiesprong' willen we niet.
Energie is een basisbehoefte.
Iedereen moet toegang hebben tot een betaalbare, kwaliteitsvolle en duurzame levering en dienstverlening.
Alleen zo zal de 'energiesprong' een succes worden.
Daarvoor is overheidsingrijpen noodzakelijk.
In plaats van losweg accijnzen te verhogen op fossiele brandstoffen, investeren we in alternatieven op het vlak van energiebesparing, schone brandstoffen en duurzame vervoersmodi.
RESOLUTIES
resolutie 698 - Energie is een basisbehoefte die voor veel gezinnen te duur geworden is.
Daarom is onze doelstelling om de elektriciteitsfactuur van de gezinnen met 20% te verminderen.
Dit doen we via de verlaging van de BTW van 21 naar 6%,
maar ook via een betere verdeling van de kosten tussen gezinnen en bedrijven, het weren van oude en te dure contracten en de uitbreiding van het sociaal tarief.
Als stok achter te deur moet de overheid in de prijzen kunnen ingrijpen.
resolutie 699 - We voeren de vangnetregulering opnieuw in om te vermijden dat de voordelen van de BTW-verlaging worden geabsorbeerd door hogere marges voor de leveranciers.
Het vangnetmechanisme maakt een doorgedreven opvolging van de energieprijzen mogelijk.
Leveranciers mogen de variabele energieprijzen driemaandelijks indexeren na controle door de regulator.
Elektriciteits- en gasprijzen voor gezinnen en kmo's mogen niet hoger liggen dan in de buurlanden.
resolutie 700 - We voeren de 'gratis KWh' terug in, maar dan wel een duurzame gratis KWh.
In plaats van 100 KWh gratis per gezinslid, krijgen de gezinnen een gratis participatie in een lokaal gedeeld zonne- of windpark.
Dat aandeel wordt verrekend als korting op de elektriciteitsfactuur.
Op die manier krijgt elk gezin een 'ecologisch rugzakje' en garanderen we dat de gratis stroom duurzaam is en bijdraagt aan de leefbaarheid van onze planeet.
resolutie 701 - We breiden de sociale tarieven voor elektriciteit, aardgas en warmte uit naar alle gezinnen met een inkomen dat recht geeft op de verhoogde tegemoetkoming in de ziekteverzekering en naar gezinnen in schuldbemiddeling of budgetbegeleiding.
Zo zullen ongeveer 1 miljoen gezinnen recht hebben op een betaalbare maximumprijs.
We betalen dit via de algemene middelen.
resolutie 702 - We versterken het sociaal verwarmingsfonds en het sociaal fonds voor elektriciteit en aardgas, zodat OCMW's en sociale huisvestingsmaatschappijen nog meer dan nu kunnen inzetten op tussenkomsten in energiefacturen,
maar ook kunnen investeren in de vermindering en de transitie van het energieverbruik van de zwakste gezinnen.
resolutie 703 - De overheid moet kwetsbare groepen meer helpen om over te schakelen naar een goedkopere energieleverancier.
Alle gemeenten en OCMW's moeten mensen helpen bij het zoeken en kiezen van de leverancier met de goedkoopste aanbieding en bij het in orde maken van alle administratie zodat mensen effectief (kunnen) overstappen.
resolutie 704 - Vandaag worden de nettarieven onrechtvaardig verdeeld.
De kleinste gebruikers, gezinnen en KMO's, betalen zo'n 90% van de netkosten.
Grotere gebruikers dragen dus nauwelijks bij.
We zorgen voor een eerlijkere verdeling van de netkosten tussen de verschillende klantengroepen.
Vandaag bepalen de distributienetbeheerders en de energieregulator die verdeling.
6.3.2. Een concurrentiële, maar rechtvaardige energiefactuur voor bedrijven
Geregeld stelt het bedrijfsleven dat de energiekost hier hoger ligt dan elders.
Studies van de CREG leveren een meer genuanceerd beeld op.
Wat elektriciteit betreft is België doorgaans goedkoper voor bedrijven met een gemiddeld elektriciteitsverbruik.
Voor de meest energie-intensieve bedrijven is België wel gemiddeld duurder dan Frankrijk, Duitsland en Nederland.
Flet Verenigd Koninkrijk is altijd het duurste land.
Voor industriële aardgasverbruikers is België altijd het goedkoopst van alle onderzochte landen.
Overigens geeft een dergelijke vergelijking van leveranciersprijzen geen volledig beeld.
Steeds meer Belgische energie-intensieve bedrijven baten - al dan niet samen met energiebedrijven - zelf installaties uit om elektriciteit (en warmte) op te wekken.
Er zijn geen gegevens over de kostprijs van hun elektriciteit.
Bedrijven, die hun elektriciteit ook rechtstreeks (kunnen) aankopen op de elektriciteitsbeurs, profiteren veel meer van deze lage groothandelsprijzen dan gezinnen en kmo's.
RESOLUTIES
resolutie 705 - Het beleid in ons land en in de buurlanden zet vandaag te eenzijdig in op het wegwerken van 'kostenhandicaps' voor grote bedrijven, waarmee de race to the bottom wordt aangezwengeld.
Zo stelde Duitsland zijn energie-intensieve industrie grotendeels vrij van kosten voor het hoogspanningsnet en voor steun aan hernieuwbare energie, waarna de buurlanden vonden dat ze niet konden achterblijven.
We maken werk van Europese beleidskaders of afspraken met de buurlanden die kruissubsidiëring en oneigenlijke staatssteun vermijden.
In de Europese elektriciteitswetgeving moet een bepaling opgenomen worden die zorgt voor een rechtvaardige verdeling van de kosten over de verschillende klantengroepen.
resolutie 706 - Volledige informatie over de energiefactuur van onze bedrijven moet publiek beschikbaar zijn.
resolutie 707 - Als een compensatiemechanisme nodig blijkt, moet dat beperkt worden tot de segmenten die het echt nodig hebben, kan de compensatie nooit hoger zijn dan nodig,
moet het mechanisme passen in een weldoordacht industrieel beleid dat o.a. leidt naar de klimaatneutrale economie en degelijke jobs
en kan de kostprijs niet worden verrekend in de energiefactuur van andere gebruikers.
6.3.3. We decentraliseren en democratiseren ons energiesysteem
De toekomst is hernieuwbaar en betaalbaar.
We halen de kracht van de natuur in huis.
We produceren zo veel mogelijk lokaal én gebruiken hernieuwbare bronnen, zoals zon en wind.
Hierdoor winnen we aan autonomie.
Waar de controle over fossiele brandstoffen geconcentreerd zat in enkele landen en bij enkele bedrijven, is de techniek van hernieuwbare energie vrij beschikbaar.
Er ontstaat een gedecentraliseerde energievoorziening zonder extreme machtsconcentraties.
In plaats van elektriciteit in te kopen bij een gezichtsloze multinational, gaat ons geld naar lokale coöperaties en bedrijfjes.
Zo blijft het geld in de gemeenschap en wordt de werkgelegenheid gestimuleerd.
De omschakeling naar 100 procent hernieuwbare energie kan ons land tot 60.000 nieuwe banen opleveren én heel wat geld besparen.
Geld dat anders zou wegvloeien naar de invoer van fossiele brandstoffen of het betalen van schade opgelopen door klimaatopwarming.
We gaan op zoek naar slimme maatregelen, zodat iedereen kan investeren in duurzame energiebronnen.
RESOLUTIES
resolutie 708 - De overheid loopt voorop in de 'energiesprong'.
Overheidsgebouwen zijn exemplarisch op vlak van energiegebruik en energiebeheer.
Overheidsterreinen worden beschikbaar gemaakt voor de installatie van windturbines.
De overheid betrekt als grote werkgever haar personeel bij het energiezorgsysteem voor overheidsgebouwen.
resolutie 709 - We stimuleren coöperatieven en kennen hen extra punten toe in aanbestedingen van grote daken of offshore-windmolens.
Daarnaast zetten we in op "citizen's energy communities", met inbegrip van een actieve en activerende rol voor gemeenten.
resolutie 710 - We stimuleren 'zonnedelen' door gebruikers die elders participeren in een gezamenlijk zonnepark, (hun aandeel in) de geproduceerde elektriciteit in mindering te laten brengen op de eigen elektriciteitsfactuur.
We geven de netbeheerders naast hun rol van 'sociale leverancier of last resort (voor 'gedropte' klanten die geen commerciële leverancier vinden), ook een rol als 'ecologische leverancier' of last resort (voor zonnedelers die geen commerciële leverancier kunnen vinden of slechts aan hoge prijs).
resolutie 711 - We houden onze energie-infrastructuur in publieke handen.
We onderzoeken hoe we burgers aandeelhouder kunnen maken van de energienetten, waarbij zij een dividend ontvangen wanneer er winst wordt gemaakt.
We kijken daarbij hoe we de financieringsbron die intercommunales vandaag zijn voor de lokale besturen kunnen vervangen door andere financieringsbronnen.
De netbeheerders krijgen als taak de uitwerking van een transitiestrategie richting de decarbonisatie van ons gebouwenbestand in 2050.
resolutie 712 - Via het 'terugbetaling via de meter'-systeem maken we het voor iedereen, ook wie daar niet de financiële middelen toe heeft, mogelijk om zijn woning energiezuinig of -neutraal te maken.
De netbeheerder financiert via groepsaankopen en -aanbestedingen de installatie van zonnepanelen en warmtepompen, het isoleren van daken, gevels en vloeren en volledige 'nul-op-de meter'-renovaties voor.
De terugbetaling gebeurt via de energiefactuur en de afbetalingsperiode wordt zo gekozen dat het maandelijkse afbetalingsbedrag steeds lager ligt dan wat wordt uitgespaard aan energiekosten.
Zo leidt de bewoner nooit koopkrachtverlies.
We koppelen de lening aan de woning, meer bepaald aan de meter en niet aan de investeerder.
6.3.4.We realiseren de kernuitstap
De toekomst is hernieuwbaar.
Tegen laatste in 2050 moeten we in Europa 100% van onze energie opwekken met hernieuwbare bronnen.
Het potentieel van hernieuwbare energie neemt al jaren spectaculair toe en ook de kostprijs daalt dag na dag.
Hernieuwbare energie wordt ook zonder subsidies competitief met conventionele energiebronnen.
Momenteel wordt die energie-omslag in België tegengehouden door inflexibele basisproductie van elektriciteit, in de vorm van versleten en erg onbetrouwbare kerncentrales.
Wind en zon zijn geen constante bronnen van energie.
Op momenten met veel wind en zon zullen we daarom de energie moeten opslaan om donkere, windstille periodes te overbruggen.
Door ons elektriciteitsnetwerk Europees uit te bouwen kunnen we een beroep doen op overschotten van hernieuwbare energieproductie in andere delen van Europa en kunnen we onze eigen overschotten exporteren.
De technologie om dat te doen is in volle ontwikkeling.
In een overgangsfase balanceren we de energiebevoorrading via flexibele en hoogefficiënte centrales op basis van aardgas (in de toekomst biogas en power-to-gas).
In functie van de beschikbaarheid van restwarmte en geothermische warmte, zetten we in op de uitbouw van warmtenetten.
RESOLUTIES
resolutie 713 - We sluiten de scheurtjesreactoren Doel 3 en Tihange 2 en versnellen daarmee de kernuitstap.
resolutie 714 - Lokale energiebehoeften worden maximaal lokaal en hernieuwbaar afgedekt, door lokale productie in eigen en/of coöperatieve handen.
In Vlaanderen gaan we voluit voor een sterke uitbreiding van zon en wind op land.
We gaan voor 10 GW in 2030, dat is 2,5 keer huidige capaciteit.
resolutie 715 - We bouwen een Europese Gemeenschap van zon en wind uit in plaats van een gemeenschap van kolen en staal.
We steunen de realisatie van grote windeilanden in de Noordzee als volwaardig alternatief voor het versleten Belgisch nucleair park.
In een beter geïntegreerde Europese markt kunnen overschotten aan groene stroom gemakkelijk worden vervoerd naar 'tekortgebieden'.
resolutie 716 - We werken een plan uit van zones die in aanmerking komen voor windenergie.
In de vergunningverlening wordt - in overleg met de omwonenden - de nodige maatschappelijke afwegingen gemaakt zodat aan het draagvlak gewerkt wordt, de betrokkenheid opgebouwd wordt en juridische procedures maximaal vermeden worden.
We stimuleren tegelijk de participatie van omwonende burgers, zowel op financieel vlak als via mede-eigendom en dus -zeggenschap.
resolutie 717 - De netbeheerders maken een transitiestrategie op om het aardgasverbruik geleidelijk af te bouwen en de gasinfrastructuur om te bouwen voor duurzame brandstoffen, zoals synthetische gassen of waterstof.
In warmtezoneringsplannen stemmen we vraag en aanbod op elkaar af.
Zo leggen we vast waar een collectieve aanpak met een warmtenet mogelijk is en waar we eerder naar een individuele duurzame aanpak moeten evolueren.
Vlaanderen verfijnt de warmtekaart en stelt het basismateriaal voor haalbaarheidsstudies ter beschikking van de lokale besturen.
resolutie 718 - We zetten in op flexibele elektriciteitsproductie die de productie van zon en wind aanvullen.
Die kan bestaan uit conventionele gascentrales (STEG), maar bestaat bij voorkeur uit hoogefficiënte warmtekracht-koppelinginstallaties (WKK), warmtenetten, centrales op diepe geothermie, andere decentrale duurzame productietechnologieën, noodgeneratoren, vraagsturing en opslag.
Ook buitenlandse gascentrales die momenteel niet gebruikt worden, zoals de Claus-centrale in Nederland kunnen aangesneden worden.
resolutie 719 - Als blijkt dat de gascentrales niet rendabel zijn, ondersteunen we hen via 'contracts for differences'.
Dit slechts zolang het nodig is: stijgt de groothandelsprijs, dan daalt de steun.
Ook warmtekracht-koppelinginstallaties (meer energie-efficiënt dan STEG-centrales), vraagsturingportfolio's met uitschakelbaar stroomverbruik, grootschalige opslag en centrales die werken op diepgeothermische warmte kunnen meedoen aan de tender.
resolutie 720 - De kernvervuiler betaalt: we laten Electrabel voor alle zekerheid sparen en betalen voor het duurste scenario van de berging van het nucleair afval en de ontmanteling van de kerncentrales.
Moederbedrijf Engie moet zich garant stellen voor de hele spaarpot.
En waar Electrabel de spaarpot vandaag voor 75% mag gebruiken als 'bank' om goedkoop te investeren in buitenlandse projecten, lenen we dat geld eerst en vooral uit aan investeerders die de 'energiesprong' in eigen land willen verwezenlijken.
resolutie 721 - Alle Belgen hebben in het verleden hoge prijzen betaald om de kerncentrales af te schrijven.
Electrabel maakt daar nu winst op.
Daarom voerden wij de 'nucleaire rente' in die deze regering met 1 miljard verlaagd heeft.
We verhogen deze rente opnieuw tot 1,75 miljard.
Electrabel mag haar centrales al langer openhouden, het is niet de bedoeling dat ze twee keer langs de kassa passeert.
6.3.5.We zetten in op energiebesparing en renovatie
Energiezuinig wonen is een basisrecht.
Via energiebesparingen verlagen we voor iedereen de energiefactuur.
Want de goedkoopste en meest duurzame energie, dat is de energie die je niet gebruikt.
Meer en meer mensen worden 'prosument' en produceren zelf energie met zonnepanelen, een zonneboiler of een warmtepomp die slim inspeelt op het net.
Ze slaan hun energie tijdelijk op en stemmen hun gebruik af op de energieproductie.
Coöperatieven produceren samen energie met een windmolen in de buurt of zonnepanelen op het dak van de school.
Warmtenetten zorgen voor groene warmte voor de hele wijk.
Zo bouwen we de energie van de toekomst uit: hernieuwbaar, schoon en dicht bij huis.
RESOLUTIES
resolutie 722 - Vlaanderen is zichtbaar vanuit de ruimte.
We besparen 32 miljoen euro per jaar op de uitgaven van de lokale besturen door in onze openbare verlichting over te schakelen op ledlampen, die ook meer gericht schijnen en enkel als het nodig is.
Op bepaalde plaatsen zoals in parken of verbindingswegen doven of dimmen we de verlichting.
Vlaanderen verplicht de lokale besturen om een investeringsprogramma op te stellen met aandacht voor burgerparticipatie bij de financiering.
resolutie 723 - We scherpen de energienormering van elektrische apparaten aan via onder meer ambitieuze wetgeving inzake ecodesign en energielabelling.
Zo kunnen enkel energiezuinige en duurzame producten de markt bereiken en worden consumenten gestimuleerd om de best presterende toestellen aan te kopen.
We zien erop toe dat energielabels duidelijk leesbaar begrijpbaar en correct zijn en gaan via performante testprocedures na of geclaimde prestaties overeenstemmen met wat gebruikers werkelijk ervaren in het dagelijkse gebruik.
Producenten die doelbewust testresultaten manipuleren of ongegrond hoge prestatieniveaus afficheren, straffen we af.
We voeren een wettelijke limiet in op het stand-by-verbruik van toestellen.
resolutie 724 - We bouwen nieuwe woningen voor de toekomst.
Dat betekent woningen die energieneutraal of -positief en dus ook energiekosteloos zijn.
Maar ook makkelijk aanpasbaar voor gezinnen waarvan de samenstelling verandert en aangepast aan de klimaatverandering die sowieso op ons af komt.
resolutie 725 - Op wijkniveau komt er collectieve infrastructuur.
Zo besparen gezinnen en alleenstaanden kosten, maar hebben ze toch toegang tot duurzame diensten en infrastructuur.
Dit gaat van hernieuwbare energie (zonnepanelen, windturbines), over warmtenetwerken, deelauto's, gezamenlijke fietsenstallingen en speeltuigen tot zelfs gezamenlijke polyvalente ruimten en berging.
resolutie 726 - De renovatiegraad moet verdrievoudigen.
We overtuigen eigenaars tot het renoveren van hun woning op sleutelmomenten in hun leven of in de levensduur van de woning.
De overheid biedt maximaal ondersteuning via de woningpas en het 'terugbetaling-via-de-meter-systeem'.
resolutie 727- Wie een woning huurt, kan ze moeilijk grondig renoveren.
Nochtans draait hij of zij wel op voor de energiekosten, en die lopen soms hoog op.
Wij willen dat eigenaars verplicht worden om te investeren in de kwaliteit van een woning, met een zekere overgangstijd zodat ze bijvoorbeeld kunnen wachten met de werken tot tussen 2 huurperioden in.
Woningen met verwarming op steenkool (ongezond en gevaarlijk) moeten overschakelen op een schone en betaalbare verwarmingsbron.
Hiervoor moet op korte termijn een omschakelingsprogramma worden opgesteld.
resolutie 728 - Alle sociale huisvestingsmaatschappij moeten een renovatieprogramma opstellen waarbij ze aangeven hoe ze hun woningenpark e-noveren, wat de prioriteiten zijn, welke woningen niet meer in aanmerking komen voor diepgaande renovatie en dus gesloopt zullen worden.
resolutie 729 - Wij willen dat de overheid groepsaankopen organiseert of faciliteert.
resolutie 730 - Bedrijven die investeren in energie-efficiëntie, het hergebruik van grondstoffen en hernieuwbare energie zijn klaar voor de toekomst.
Dit is echte industriële verankering.
In plaats van bedrijven financiële cadeaus te geven zonder tegenprestatie willen wij hun een gerichte belastingvermindering geven als ze het geld hiervoor gebruiken voor investeringen in een duurzame energie-omslag.
Ze moeten dan alle rendabele energie- en grondstofbesparingsmaatregelen uitvoeren en zelf investeringen doen in hernieuwbare energie en warmterecuperatie.
Op die manier creëren we investeringen en jobs, verankeren we onze bedrijven en maken hen voorlopers in plaats van afremmers in de 'energiesprong'.
resolutie 731 - We stimuleren bedrijven ook om clusters te vormen.
Het warmteoverschot van het ene bedrijf kan bijvoorbeeld een bron van goedkope recuperatiewarmte voor het andere bedrijf zijn.
We stimuleren ook de uitbouw van warmtenetwerken tussen bedrijven en woningen.
resolutie 732 - Wij willen bedrijven verplichten een energiezorgsysteem in te voeren.
Dit betekent dat ze samen met de werknemers op zoek moeten gaan naar kleine en grote maatregelen om energie te besparen.
resolutie 733 - Kleine KMO's en non-profit organisaties kunnen gebruik maken van een gratis energie- en werkingsaudit.
Bij grotere KMO's koppelen we de steun voor een energieaudit aan de uitvoering van de voorgestelde economisch rendabele maatregelen.
Voor gezinnen werken we via projecten zoals'klimaatwijken' collectieveprojectenuit om hen te helpenhet energiegebruik van hunwoning en hun gedrag inkaart tebrengen, te begrijpen en te verminderen.
6.4.MOBILITEIT
6.4.1.We maken autobezit overbodig en spotifyen onze mobiliteit
Mobiliteit is een belangrijke motor van onze samenleving en een instrument om onze vrijheid te verhogen.
Maar de mobiliteit zoals we die vandaag kennen, mondt meer en meer uit in collectieve immobiliteit.
De lasten die daaraan verbonden zijn, bereiken stilaan een punt dat niet langer houdbaar is.
Niet enkel de steeds langer worden de files en de economische kost die daarmee gepaard gaat, maar ook het fijnstofdat wedagelijks inademen ende klimaatproblematiek dieals een donkere wolk boven ons hangt.
Wij willen zorgen vooreen omslag in ons mobiliteitsbeleid die ervoor zorgt dat we de ecologische transitie doorzetten, ons klimaat niet verder naar de vaantjes helpen en we tegelijk mobieler zijn dan ooit tevoren.
Een modal shift naar meer duurzame en verkeersveilige mobiliteit.
Dit alles moeten we op een sociale en rechtvaardige manier omarmen, zodat iedereen de zekerheid heeft dat hij mee kan.
Gezamenlijke problemen vragen gezamenlijke oplossingen en laten we niet over aan de verantwoordelijkheid van het individu.
Oplossingen die ervoor zorgen dat bereikbaarheid, duurzaamheid en betaalbaarheid centraal staan in ons mobiliteitsbeleid.
Op dit moment loopt het fout.
Vlaanderen en Brussel zijn filekampioen in Europa.
Wie in ons land met de auto rijdt, verliest gemiddeld 44u per jaar in de file.
We zijn daarmee koploper in Europa.
Toch zien we 'mijn auto' nog altijd als 'mijn vrijheid'.
Het bezit van een eigen auto ligt in ons land enorm hoog: 83% van de Vlaamse gezinnen heeft een eigen auto en 30% heeft er zelfs meer dan één.
We halen onze wagens ook vaak van stal.
Van alle afgelegde kilometers wordt 82% afgelegd met de auto.
Nochtans zijn meer dan de helft van onze verplaatsingen korter dan 5 km.
En dat keert zich tegen ons.
Jaarlijks sterven 7700 Vlamingen te vroeg door luchtvervuiling.
Een gemiddeld Vlaams gezin is 520 euro per maand kwijt aan de auto en ons land verliest jaarlijks tussen de 4 en de 8 miljard euro aan de files.
De 5 grootste centrumsteden in Vlaanderen zijn samen goed voor 926 voetbalvelden aan parkeerplek.
Brussel heeft zelfs meer parkeerplaatsen dan Parijs.
Die situatie is onhoudbaar.
Wij zorgen ervoor dat eigen autobezit voor zoveel mogelijk gezinnen overbodig wordt door radicaal te kiezen voor gedeelde mobiliteit, openbaar vervoer en betere fietsinfrastructuur.
Gedeelde mobiliteit biedt evenveel vrijheid, met minder kosten en minder zorgen als het bezit van een eigen wagen.
Door een auto te delen kan je als gezin 3000 euro per jaar besparen, neemt het aantal gereden autokilometers met 11.000 kilometer af en daalt je C02-uitstoot met 5800 kilogram.
Als we 1 op 4 auto's overbodig maken, komen er in Vlaanderen 1615 voetbalvelden aan open ruimte vrij.
Door te delen, gaan we er allemaal op vooruit.
RESOLUTIES
resolutie 734: Ons mobiliteitsbeleid is verdeeld over vier ministers en drie regio's en er is een groot gebrek aan gemeenschappelijke visie op mobiliteit.
We maken werk van een interfederale mobiliteitsvisie om de mobiliteitsknoop te ontwarren.
resolutie 735 - We stoppen met investeren in meer wegen en meer wegcapaciteit.
Wel moet de bestaande infrastructuur worden onderhouden en slimmer gemaakt worden om te komen tot een kwaliteitsvol, geïntegreerd en verknoopt vervoersnetwerk.
resolutie 736 - We zorgen voor een combinatie van grote mobiliteitsknooppunten op belangrijke vervoersassen en kleinere mobipunten op buurtniveau.
Hier komen openbaar vervoer, deelfietsen en -auto's samen en wordt het bezit van een eigen wagen overbodig.
resolutie 737 - We zetten in op MaaS (Mobility as a service).
We gaan voor één geïntegreerd systeem dat toegang geeft tot alle vormen van openbaar vervoer en deelvervoer (auto's, fietsen, steps).
Via dat systeem kan je ook je ticket of toegang aankopen.
Aan de knoop- en mobipunten komen de verschillende vervoersmodi samen en sluiten ze op eenvoudige manier aan op elkaar.
resolutie 738 - Door mobipunten te voorzien, kunnen we afstappen van het opleggen van strikte parkeerplaatsnormen bij de realisatie van nieuwe woningen.
resolutie 739 - We vermijden files door slimmer te bouwen.
We ontwikkelen nieuwe woonwijken alleen nog op plaatsen die goed ontsloten zijn door openbaar vervoer en verkleinen zo de afstand met knoop- en mobipunten.
We hervormen de woonfiscaliteit dusdanig dat mensen zonder de hoge kosten van een notaris of registratierechten een woning kunnen kopen en verkopen, zodat ze makkelijker kunnen verhuizen als ze werk op grote afstand vinden.
Als overheid stimuleren we thuiswerken en coworking spaces.
Elke werknemer die zich niet verplaatst naar zijn werk draagt ook bij aan een betere mobiliteit.
resolutie 740 - We bouwen verkeersgenererende infrastructuur zoals kantoren, voetbalstadia en winkelcentra enkel daar waar we kunnen ontsluiten door hoogstaand openbaar vervoer en fietsinfrastructuur.
resolutie 741 - Naar Brussels voorbeeld verplichten we bedrijven in Vlaanderen met meer dan 100 werknemers om een bedrijfsvervoersplan op te stellen.
Hierbij moeten ze de mobiliteit van hun werknemers in kaart brengen, met daaraan gekoppeld een actieplan met duidelijke maatregelen om het individueel autoverkeer zo veel mogelijk te beperken.
Ter ondersteuning kunnen ze een beroep doen op het Vlaams Pendelfonds.
resolutie 742 - Werknemers die de afstand van hun woon-werkverkeer per fiets of speed pedelec afleggen, leveren een aanzienlijke bijdrage aan de verduurzaming van het woon-werkverkeer en moeten hiervoor aangemoedigd worden.
Slechts in een aantal sectoren is het belonen van werknemers met een fietsvergoeding wettelijk verplicht.
Wij pleiten ervoor dat de fietsvergoeding in alle sectoren verplicht wordt ingevoerd en dat het bedrag jaarlijks wordt geïndexeerd.
Alternatief kunnen werkgevers hun werknemers de keuze laten voor een aanbod van een (elektrische) bedrijfsfiets en herstel- en onderhoudsvoorzieningen.
resolutie 743 - We omarmen de snel evoluerende technologie van zelfrijdend vervoer op een manier die past binnen onze visie van het terugdringen van eigen autobezit en door deze in te zetten als deelmobiliteit.
resolutie 744 - We voeren een slimme kilometerheffing in, maar stellen werkgevers verantwoordelijk voor de woon-werk kosten van hun personeel.
Dit kadert binnen een taxshift waar werkgevers opdraaien voor de integrale kost van het woon-werkverkeer van hun werknemers en de opbrengst gaat naar een loonlastenverlaging.
Dit moet tot een veel efficiënter gebruik van onze transportinfrastructuur, minder files en minder vervuiling leiden.
Hoe beter de werkgever erin slaagt de kosten te drukken - door zich te vestigen nabij openbare vervoersknooppunten, hoe groter zijn individueel voordeel uit de taxshift.
De opbrengsten van het recreatief of doorgaand autoverkeer worden aangewend voor investeringen in het openbaar vervoer.
Dit werkt herverdelend naar kansarme gezinnen, gepensioneerden, werkzoekenden en mensen die bewust geen wagen hebben of de spits mijden.
Voor de meest kwetsbare gezinnen voegen we een sociaal basistarief in.
resolutie 745 - We kiezen resoluut voor een forse verlaging van de belastingen op werk.
Dit zal ervoor zorgen dat er geen fiscale vluchtwegen gezocht moeten worden in de vorm van salariswagens, mobiliteitsbudgetten of ingewikkelde inruilsystemen.
We hervormen de personenbelasting zodat mensen gewoon met euro's in plaats van auto's kunnen worden betaald.
Zo kunnen we salariswagens uitfaseren zonder loonverlies.
Zo beschikken werknemers in alle vrijheid over hun loon.
Dat is goed voor werknemers, goed voor het milieu en goed voor minder files.
resolutie 746 - We werken een regulerend kader uit om het transport van pakjesbedrijven en e-commerce op de meest efficiënte en duurzame manier te laten verlopen.
We zetten in op city-depots die de dispatching van goederen binnen de steden rationaliseert en vergroent.
We experimenteren bij bpost met herbruikbare verpakkingen.
6.4.2.Openbaar vervoer
"A developed country is not a place where the poor have cars,  It's where the rich use public transportation", dat is de visie van sp.a op ons openbaar vervoer.
In het terugdringen van autobezit en -gebruik en het doorzetten van de ecologische transitie is het openbaar vervoer veruit onze belangrijkste partner.
Een partner met een sociaal-inclusieve rol die voor iedereen de participatie aan het economisch én maatschappelijk leven kan garanderen.
Van basismobiliteit gaan we naar basisbereikbaarheid.
Mobiliteit is een recht en wij bieden de garantie dat men zich zonder eigen wagen kan verplaatsen.
Om iedereen mee te krijgen in die modal shift van de wagen naar openbaar vervoer, bieden we de zekerheid dat er voldoende, kwalitatief en betaalbaar aanbod zal zijn.
Dat betekent een trendbreuk met het verleden.
De afgelopen legislatuur werd 3 miljard bespaard op de NMBS en 115 miljoen op De Lijn.
Dit in tegenstelling tot de MIVB, waar onder impuls van sp.a 5,3 miljard in werd geïnvesteerd.
De besparingen bij NMBS en De Lijn uiten zich in ongenoegen.
De tevredenheid van de reizigers van De Lijn heeft een historisch dieptepunt bereikt, voor het eerst onder de 70%.
Het aandeel van bus en tram in woon-werkverkeer is vandaag met 2,5% nog minder dan de helft van wat het tien jaar geleden was (5,2%).
Wij stoppen met verder besparen en pleiten opnieuw voor extra investeringen en een groeiscenario voor het openbaar vervoer, zoals we reeds deden bij de Brusselse MIVB.
RESOLUTIES
resolutie 747 - De openbaar vervoersmaatschappijen moeten de zekerheid krijgen dat ze kunnen blijven investeren in de verdere uitbouw van ons openbaar vervoersnetwerk en dat ook in de toekomst kunnen exploiteren.
Dit biedt de beste mobiliteitsgaranties.
We stoppen met verder besparen op het exploitatiebudget van De Lijn en de NMBS en verhogen opnieuw, net zoals bij de MIVB de steun.
resolutie 748 - De verschillende vervoersmodi worden op elkaar afgestemd om te komen tot een geïntegreerd openbaar vervoersnetwerk.
Het station dient daarbij als multimodaal knooppunt, waar je vlot kan overstappen op bus, tram, (elektrische) deelfiets of -wagen.
Met een verdubbeling van het aantal treinreizigers in 10 jaar tijd, verwezenlijken we een modal shift.
Daarom moet de fiets ook op elk uur van de dag, altijd en overal gratis mee kunnen.
resolutie 749 - Het openbaar vervoer moet niet enkel functioneren als één netwerk, het werkt ook met één ticketsysteem.
Over de vervoersregio's, -maatschappijen en -netten in verschillende lagen (kernnet, aanvullend net, vervoer op maat) heen streven we naar tarief- en ticketintegratie, zodat voor eenzelfde dienstverlening eenzelfde prijs wordt betaald, ongeacht de locatie.
resolutie 750 - Openbaar vervoer moet betaalbaar zijn.
Voordelige prijzen zijn niet alleen een manier om nieuwe reizigers aan te trekken, het bestrijden van vervoersarmoede is ook een prioriteit vanuit de maatschappelijk inclusieve rol van het openbaar vervoer.
Reizigers krijgen steeds het meeste voordelige tarief voorgesteld.
Zowel aan het loket, als via de automaten en de app's.
We vereenvoudigen de tarieven en maken het ook voor kleine groepen of occasionele reizigers interessanter om de trein te nemen, bijvoorbeeld door middel van kleinere rittenkaarten.
De trein moet financieel ook concurrentieel worden ten opzichte van de auto.
Voor jongvolwassenen van 18 tot 29 jaar voorzien we een pakket basismobiliteit.
We introduceren Trainmiles om treingebruik te stimuleren en treinreizigers te belonen.
Bus en tram maken we gratis voor jongeren tot 18 jaar.
resolutie 751 - We breiden het aanbod en de frequentie van de NMBS uit.
We zetten in op vroege en late verbindingen, op een betere weekendregeling, op voorstadsnetten en verhogen de frequentie naar de verschillende provinciehoofdsteden naar 3 treinen per uur en een algemene halfuur-regeling op het net.
Ook tussen de verschillende provinciehoofdsteden wordt de frequentie opgetrokken naar 3 treinen per uur.
Ook de mobiliteitsarmoede op het platteland wordt aangepakt door op regelmatige tijden rijdend openbaar vervoer te voorzien.
In de plattelandsgebieden met extra lage bevolkingsaantallen moet er een volwaardige vervanging komen voor de belbussen.
resolutie 752: We zorgen ervoor dat er vlotte grensoverschrijdende verbindingen zijn.
We bouwen een Europese hogesnelheidstreinennetwerk uit, zodat alle hoofdsteden makkelijk en snel bereikbaar zijn.
Daarvoor zetten we ook in op nachttreinen.
De prijzen moeten goedkoper zijn dan de prijs van een vliegtuigticket.
resolutie 753 - Bij De Lijn voorzien we enerzijds investeringen die de doorstroming van bussen en trams die het kernnet bedienen, fors verbeteren.
De bussen en trams die het kernnet bedienen, moeten altijd en overal voorrang krijgen op het autoverkeer, zodat stiptheid en snelheid gegarandeerd is.
resolutie 754 - Anderzijds maken we ook werk van de opwaardering van belangrijke en drukbezette bus- en tramlijnen of de doortrekking van bestaande tramlijnen.
Het tramnet in grootstedelijke regio's moet uitgebreid worden naar de omliggende gemeenten en in andere steden moeten drukbezette buslijnen opgewaardeerd worden naar trambus-lijnen met een eigen bedding.
resolutie 755 - Ook voor het lokale vervoer op maat, zoals taxi's, worden prijsafspraken gemaakt en minimale kwaliteitseisen opgelegd.
resolutie 756 - sp.a wil dat de openbare vervoersmaatschappijen sterker inspelen op het vrijetijds- en evenementenverkeer.
Ook in het weekend, 's avonds en 's nachts moeten de openbare vervoersmaatschappijen een aantrekkelijk aanbod bieden.
resolutie 757 - Personen met een handicap moeten even vlot bus en tram kunnen nemen als andere reizigers.
We investeren verder in toegankelijke bussen en trams en toegankelijke haltes en schaffen de reservatieplicht af.
We verhogen ook het budget voor investeringen in de toegankelijkheid van bushaltes waarop lokale overheden een beroep kunnen doen.
resolutie 758 - We zetten in op toegankelijke en multimodale stations en versnellen reeds opgestarte projecten.
Mensen met een beperking, ouderen, mensen met bagage of een kinderwagen kunnen moeilijk op de trein in heel wat Belgische stations waar de perrons nog niet zijn verhoogd.
Wij willen de verhoging van de perrons en de toegankelijkheid van de stations opdrijven.
Nu worden er jaarlijks maar 7 perrons verhoogd.
Op termijn gaan wij voor een mobiliteitsgarantie voor mensen met een beperking.
Ook personen met een beperking hebben het recht om zich te kunnen verplaatsen op elk moment van de dag zonder 24 uur of 3 uur op voorhand te moeten reserveren.
Reserveren moet na verloop van tijd overbodig zijn.
Bij de NMBS zorgen we voor een zo maximaal mogelijke toegankelijkheid en beperken de reservatietermijn tot 1 uur voor opstap.
resolutie 759 - Door besparingen is de stiptheid van het spoor serieus achteruit gegaan.
Wij willen het tij keren en terug streven naar een stiptheid van 95% die nog bereikt werd in 2005.
We willen investeren in maatregelen om deze stiptheid weer op te krikken.
Tegelijkertijd willen we ook een stiptheidsmeting die meer aansluit bij het gevoel van de reizigers en problemen op bepaalde lijnen sneller detecteert.
resolutie 760 - We gaan in tegen de liberalisering van het personen- en goederenvervoer.
De treinoperator (NMBS) en een infrastructuurbeheerder (Infrabel) hebben vandaag elk hun agenda en werken niet goed samen.
Door hen te fusioneren zorgen we ervoor dat de communicatie naar de klanten en de stiptheid zal verbeteren.
Bovendien zal deze fusie ook een extra besparing opleveren, vooral in de managementstructuur.
resolutie 761 - Openbaar vervoer moet comfortabel zijn.
Als sp.a willen we dat iedere reiziger recht heeft op een zitplaats.
Hier maken we geen onderscheid in eerste of tweede klasse maar verdient elke reiziger een eerste klasse-service met aangename nette stations, treinen en realtime communicatie wanneer het fout gaat.
Aanwezigheid van personeel in de stations.
Wifi of een goede internetaansluiting.
Omdat de trein een plaats moet zijn waar men rustig verder kan werken, kan lezen of een dutje doen creëren we stiltewagons.
resolutie 762 - De trein is het veiligste vervoermiddel en dat willen we ook zo houden.
De aanbevelingen van de Commissie Spoorwegveiligheid willen we uitgevoerd zien.
De uitrol van het Europese veiligheidssysteem ETCS zal zorgen voor een veiliger spoorverkeer en zal ook de stiptheid kunnen verbeteren.
Maar niet enkel technologie is belangrijk in het veiligheids-verhaal ook menselijke aanwezigheid op de treinen is onontbeerlijk.
Daarom willen wij geen one man car maar een treinbegeleider op elke trein.
resolutie 763 - We investeren ook in de veiligheid aan spoorwegovergangen, onder meer met het gericht afschaffen van overwegen door de aanleg van vervangende infrastructuur.
resolutie 764 - We gaan voor een duurzaam en energie-efficiënt openbaar vervoer netwerk.
We nemen energie efficiëntie op als selectiecriterium in het bestel van het rollend materieel, de inrichting van onze stations en stopplaatsen.
We voeren het ecorijden in waardoor er significant kan bespaard worden op het elektriciteitsverbruik bij de spoorwegen.
resolutie 765 - We gaan voor een andere structuur van de Raad van Bestuur zodat de reizigers echt invloed hebben op het mobiliteitsbeleid van onze spoorwegen.
Concreet willen we dat de reizigers en het personeel een plek hebben in de raad van bestuur van de NMBS en Infrabel.
Zo vergroot men de betrokkenheid en wil om samen te werken aan een gemeenschappelijk doel.
Hierbij wordt de taal en genderevenwicht gerespecteerd.
resolutie 766 - Het Planbureau voorspelt in België een groei van 40% van het goederenvervoer tegen 2030.
In de huidige omstandigheden van een oververzadigd wegennet, waarbij het wegvervoer al 74% van het aandeel inneemt, is het noodzakelijk om dit op te vangen via spoor en water.
De voorbije jaren is er al wat geïnvesteerd in vervoer over water, wat zijn vruchten heeft afgeworpen.
Het spoor is hier wat verwaarloosd, wat je ook kan zien in het aandeel van vervoer dat zij heeft.
Wij willen een verdubbeling van het aandeel van het goederenvervoer per spoor tegen 2030.
We willen dat de overheid de modal shift stimuleert en gaat naar een transportmix die leidt tot een afname van het goederenvervoer op de weg.
Wij willen dat de opbrengst van de kilometerheffing van vrachtvervoer niet in een pot van algemene middelen terecht komt of teruggaat naar het wegennet, maar onze mobiliteit gaat sturen.
Daarom willen we dat een gedeelte van de opbrengst van de kilometerheffing voor vrachtwagens wordt geïnvesteerd in de shift naar spoorvervoer of andere duurzame logistieke oplossingen.
Dit in overleg met de transportsector en de infrastructuurbeheerder.
6.4.3.Vergroening en schone lucht
RESOLUTIES
resolutie 767 - We verplichten autoproducenten op Europees niveau om het aandeel wagens met nuluitstoot op te drijven.
Daarvoor verscherpen we de Europese Verordening rond de C02-uitstoot van wagens en bestelwagens, zodat vanaf 2030 geen nieuwe ontploffingsmotoren meer op de markt kunnen komen.
Voor wagens met ontploffingsmotoren die tot dan nog worden verkocht, voeren we strengere EURO 7- uitstootnormen in, ook voor polluenten die nu nog niet specifiek zijn gereguleerd, zoals methaan, ammoniak en stikstofdioxide.
Wie de normen niet haalt, krijgt hoge boetes.
resolutie 768 - We pleiten op Europees niveau voor het opleggen van een hardware-retrofit programma voor EURO 5- en EURO 6-wagens die bovenmatig uitstoten.
Deze wagens moeten op kosten van de constructeurs worden uitgerust met een nageplaatste katalysator zoals dat al het geval is in Duitsland.
resolutie 769: We zorgen er voor dat onze energietransitie en mobiliteitsshift niet leiden tot negatieve effecten in andere delen van de wereld.
We kiezen daarom voor een volledige halt aan biobrandstoffen op basis van palmolie en andere voedselgewassen vanaf 2021.
Deze biobrandstoffen hebben immers een grotere impact op het klimaat dan fossiele brandstoffen en brengen ook andere negatieve gevolgen inzake mensenrechten en biodiversiteit met zich mee.
resolutie 770 - Ook in Vlaanderen en Brussel zetten we vol in op de transitie naar een wagenpark dat enkel nog bestaat uit zero-emissie voertuigen.
We gaan voor een verbod op de verkoop van nieuwe bromfietsen en scooters met een ontploffingsmotor in 2022.
Voor nieuwe auto's en bestelwagens met een ontploffingsmotor gaan we naar een verbod op de verkoop in 2030 en een halvering in 2025.
In 2030 rijden alle treinen van de NMBS elektrisch en is de volledige busvloot van De Lijn emissievrij.
In 2035 rijden alle nieuwe vrachtwagens zonder ontploffingsmotor.
In 2050 gaan we naar een nuluitstoot van het transport.
resolutie 771 - We bouwen een netwerk van publiek toegankelijke laadinfrastructuur uit om de doorbraak van elektrische voertuigen in Vlaanderen en Brussel te bewerkstelligen.
Via een concessie- of vergunningenbeleid zorgen we ervoor dat tegen uiterlijk 2025 op elke tankstation langs een autosnelweg publiek toegankelijke snellaadinfrastructuur aanwezig is.
We zetten bij voorkeur in op slimme laadpalen die rekening houden met de beschikbare capaciteit van het distributienetwerk en de groenestroomproductie.
We vergroten de transparantie van prijzen en oorsprong van de stroom via een betrouwbare, gecertificeerde databank waarin alle laadpalen zijn opgenomen.
resolutie 772 - We voorzien laadinfrastructuur voor vrachtwagens op rustplaatsen.
Vlaanderen vormt als transitregio ook een interessante locatie voor een pilootproject rond de eHighway, waar een bovenleiding de aandrijving voor elektrische vrachtwagens biedt.
resolutie 773 - Ook de overheid heeft hierin een voorbeeldfunctie en het is bijgevolg haar plicht om haar wagenpark in te krimpen en de oudere wagens in te wisselen voor milieuvriendelijke, elektrische voertuigen.
resolutie 774 - In de centra van onze steden en gemeenten, waar de meeste mensen worden blootgesteld aan vervuilde lucht, voeren we circulatieplannen in.
Aanvullend bekijken we in onze steden de impact op vlak van luchtvervuiling van een lage emissiezone.
De invoering daarvan wordt steeds gecorrigeerd met sociale maatregelen.
resolutie 775 - We voorzien in een schrootpremie voor mensen die hun oude, vervuilende wagen naar de schroothoop brengen.
resolutie 776 - Samen met de havenbedrijven zetten we een investeringsprogramma op om meer walstroominstallaties in de havens uit te bouwen.
resolutie 777 - Om het dossier van de nationale luchthaven uit de impasse te halen, stellen we een internationale intendant aan, die via een participatief traject met alle belanghebbenden een gedragen, duurzame oplossing vindt die het evenwicht vindt tussen de economische leefbaarheid van de luchthaven,
de levenskwaliteit van de omwonenden en die een concrete bijdrage levert in de strijd voor het klimaat.
6.4.4. Verkeersveiligheid
Met 620 verkeersdoden in 2017 zitten we nog steeds ver verwijderd van de doelstelling van maximum 420 doden in 2020.
In Vlaanderen zijn we 'de schande van de 400' dan wel voorbij en zien we een dalende trend, toch is er vooral bij zachte weggebruikers nog heel wat werk.
In Brussel steeg in 2017 zelfs het aantal verkeersdoden.
Vooral het stijgende aantal doden en zwaargewonden bij fietsers baart zorgen.
Terwijl het totale aantal doden en zwaargewonden in het verkeer in de periode 2010-2017 met 28,4 procent is gedaald, is het aantal dodelijke en zwaargewonde slachtoffers bij de fietsers in diezelfde periode met 1,5 procent toegenomen.
Het aandeel fietsers in het totale aantal dodelijke en zwaargewonde slachtoffers stijgt zo van 20 procent in 2010 tot 29 procent in 2017.
Ook in 2018 zagen we opnieuw een stijging in het aantal fietsdoden.
Die cijfers worden ook door de fietser zelf zo ervaren: volgens het Fiets DNA-rapport van Fietsberaad Vlaanderen scoort fietsveiligheid in het algemeen slechts 5,4/10.
Amper de helft van de mensen vindt het veilig fietsen in hun buurt en 4 op 10 Vlamingen vindt het niet veilig om kinderen per fiets naar school te laten gaan.
Die cijfers en dat gevoel moeten we dringend keren.
Dat doen we door enerzijds in ons beleid de zachte weggebruiker opnieuw centraal te stellen en onze infrastructuur op die manier aan te passen dat maximale verkeersveiligheid gegarandeerd is.
Anderzijds moeten we streng en gepast optreden tegen mensen die de veiligheid in ons verkeer in het gedrang brengen.
RESOLUTIES
resolutie 778 - Voor sp.a is het STOP-principe de leidraad.
Stappers, Trappers, Openbaar vervoer en (individueel) Personenvervoer geven we in die volgorde prioriteit bij het uitdenken en de aanleg van onze weginfrastructuur en openbare ruimte.
De veiligheid van de zachte weggebruiker moet maximaal gegarandeerd worden.
resolutie 779 - Veiligheid primeert op doorstroming en daarom maken wij zoveel mogelijk kruispunten conflictvrij en alvast in de omgeving van scholen elk kruispunt conflictvrij.
We werken prioritair de nog resterende zwarte punten weg.
Aan gewestwegen, rond haltes en knooppunten van openbaar vervoer, in de aanlooproutes en omgevingen van scholen, zorginstellingen en openbare gebouwen en tewerkstellingsplekken voorzien we veilige oversteekvoorzieningen.
resolutie 780 - We stimuleren vanuit Vlaams niveau dat zoveel mogelijk steden, gemeenten en andere relevante actoren zich aansluiten bij het Charter Werftransport.
Hierbij wordt o.a. een verbod voor werftransport gehandhaafd rond schoolomgevingen gedurende de begin- en einduren van de school.
resolutie 781 - We voeren het principe van 'vierkant groen' versneld in op alle kruispunten die daartoe geschikt zijn en waar dit zinvol is.
Bij kruispunten wordt bij het instellen van de lichtregeling - conform het STOP-principe - meer dan vandaag rekening gehouden met de doorstroming van fietsers.
resolutie 782 - Geen enkele investering is zo rendabel als fietsinvesteringen.
We investeren fors meer in veilige en kwalitatieve fietsinfrastructuur en verhogen de middelen van 100 miljoen naar 500 miljoen.
Daarmee zorgen we ervoor dat het fietsroutenetwerk in Vlaanderen versneld wordt afgewerkt.
We passen de fietspaden ook aan aan de steeds groeiende stroom (elektrische) fietsers en zorgen ervoor dat deze voldoende breed en van hoge kwaliteit zijn.
resolutie 783 - Ook op lokaal en stadsregionaal niveau stellen we fietsroutenetwerken op die bestaan uit segmenten zoals fietsstraten, zones 30 en conflictvrije kruispunten die het comfort en de veiligheid van de fietser verhogen.
Op provinciaal niveau verbinden we deze fietsroutes met hoogwaardige fietssnelwegen.
resolutie 784 - Alcohol moeten we verbannen uit het verkeer en daarom zijn wij voorstander van de algemene invoering van een alcoholslot, aanwezig in elke wagen.
In geval van zware verkeersongevallen met zwaargewonden of doden, te wijten aan ernstige alcoholintoxicatie of waarbij vluchtmisdrijf wordt gepleegd, willen wij de termijn voor het intrekken van het rijbewijs - vandaag beperkt tot 15 dagen - aanzienlijk verlengen.
Een koppeling van de databanken van de verschillende spelers (parket, rechtbank, politie) moet altijd de meest accurate informatie geven over de voorgeschiedenis van een bestuurder.
resolutie 785 - Om tot een strenge handhaving te komen voeren we het rijbewijs met punten in en verhogen we de pakkans: jaarlijks moeten één op drie bestuurders worden gecontroleerd op snelheid, alcohol en gordeldracht.
6.5.LEEFMILIEU
6.5.1.We springen verstandig om met onze schaarse open ruimte
We werken meer met en minder tegen de natuur.
Het is niet te verantwoorden dat bij zware regenperiodes halve dorpen onder water lopen omdat de natuurlijke overstromingsgebieden worden opgevuld en volgebouwd.
Voorkomen is beter dan genezen.
Daarom moet binnen de 4 jaar een volledig bouw- en ophogingsverbod in alle overstroombare beek- en riviervalleien en andere natuurlijke waterbuffergebieden (die voorkomen op de kaart van de Watertoets) van kracht worden.
Alleen zo kunnen we verdere waterellende voor mensen en goederen voorkomen.
Daarom zetten we in op een open en stedelijk Vlaanderen.
We stoppen verharding en versnippering van onze schaarse open ruimte.
Een betere ruimtelijke ordening doet de nood aan verplaatsingen dalen, maakt de uitbouw van hernieuwbare elektriciteit en warmte mogelijk, en ontsluit de lokale meerwaarden van de circulaire economie.
We zijn voor een krachtige uitwerking van de betonstop, maar wat dit concreet zal inhouden moet de volgende Vlaamse regering snel uitklaren.
Wij vertrekken van een aantal principes: bijbouwen en verdichten in steden, op goed gelegen mobiliteitsknooppunten, ...
en uitdoven in lintbebouwing en in woonkorrels op het platteland die geen agrarische functie (meer) hebben, maar heel veel kosten op vlak van infrastructuur en open ruimte.
We gaan voor een dynamisch herstelbeleid in plaats van een statisch bouwstopbeleid.
RESOLUTIES
resolutie 786 - Vlaanderen is de eindverantwoordelijke voor het in- en doorvoeren van de betonstop.
Om betonstop te kunnen realiseren moeten de gemeenten ook effectief geholpen worden door goede en haalbare voorstellen van ontharding te bundelen.
Er wordt daarom een vademecum 'ontharding' opgemaakt met code van goede praktijken, zodat ook lokale besturen hier mee aan de slag kunnen.
resolutie 787 - We stemmen ons vergunningen- en handhavingsbeleid af op de betonstop en reduceren de uitzonderingen en achterpoortjes.
resolutie 788 - Met een bouwverbod in landschappelijk waardevol agrarisch gebied trekken we de doelstellingen uit het Witboek Beleidsplan Ruimte Vlaanderen consequent door.
resolutie 789 - Tegen 2025 neutraliseren we 30.000 hectare bouwgrond.
resolutie 790 - We gieten enkel nog beton op plaatsen die zich daar het best toe lenen: goed bereikbaar met het openbaar vervoer en met een afdoend voorzieningenniveau.
Voor woningen die slecht gelegen zijn (ver van mobiliteitsknooppunten en energie-infrastructuur, in open landschap) voorzien we een uitdoofbeleid.
resolutie 791 - We bouwen compacter en efficiënter, voeren een grond- en pandenbeleid, zetten gedurfd in op hoogbouw, alternatieve bouwdichtheden en gemeenschappelijk ruimtegebruik (gemeenschappelijke parking, gezamenlijk afval sorteren, gemeenschappelijk groen,..) om zo maximaal open ruimte en groen te creëren.
resolutie 792 - Er komt een volledig bouw- en ophogingsverbod voor alle overstroombare beek- en riviervalleien en andere natuurlijke waterbuffergebieden (die voorkomen op de kaart van de Watertoets).
resolutie 793 - We zorgen voor meer betrokkenheid van de burgers bij de aanleg van deze nieuwe publieke ruimte en voorkomen dat het een privilege van één groep of een administratie is.
6.5.2.Een rode loper voor bos en natuur
Het zijn ook ruwe tijden voor het natuur- en milieubeleid in ons land.
In Vlaanderen lijkt de bevoegde minister eerder niet geïnteresseerd en zelfs bang om iets te willen doen voor meer bos en meer natuur in het algemeen en federaal.
Er verdwijnt meer bos dan er bijkomt.
In Vlaanderen gaat amper drie euro per jaar per inwoner naar onze natuur.
Natuur ontspant, doet bewegen, laat kinderen spelen, vangt fijn stof op en koelt steden af.
Studies tonen aan dat een toename van 10% groen-oppervlakte binnen 1 km van de woonomgeving overeenkomst met een besparing van de ziektelast met 214 C/inwoner of meer dan 3% van de totale ziektelast.
Werken aan een duurzaam beleid rond natuur, bos en klimaat en waterveiligheid is een verhaal van grenzen willen en durven trekken.
We hebben we een ander natuurverhaal dan de huidige Vlaamse regering en dus wel ambitie voor meer bos en meer natuur in Vlaanderen.
We kiezen voor een samenleving waar natuur en milieu wel belangrijk zijn.
We doen dit niet alleen omdat we ook denken aan het welzijn van toekomstige generaties, maar ook omdat we overtuigd zijn dat we geen sociale en eerlijke samenleving kunnen opbouwen op een puinhoop van milieu- en klimaatproblemen.
Sociaal herverdelen is voor ons meer dan het inkomen, het is ook zorgen voor een aangename, kwaliteitsvolle leefomgeving, gezonde lucht en voldoende natuur voor iedereen.
In steden als Gent, Kortrijk en Oostende stonden we mee aan de wieg van de stadsrandbossen.
We willen dat dergelijke bebossingsinitiatieven in alle Vlaamse steden en gemeenten opgezet worden.
Bossen zijn uitermate belangrijk als recreatiegebied, voor de biodiversiteit, als klimaatbuffer en algemeen voor het welzijn en de rust van de mens.
Waar deftige bossen en voldoende natuurgebieden zijn komt de mens tot rust en krijgt er letterlijk en figuurlijk extra zuurstof.
Meer bos en voldoende robuuste natuur is ook nodig om een antwoord te bieden aan de klimaatuitdagingen en de waterveiligheid.
Werken aan een duurzaam beleid rond natuur, bos en klimaat en waterveiligheid is vooral een verhaal van grenzen willen en durven trekken.
De Vlaamse Overheid moet zorgen voor structuren en de instrumenten voorziet voor meer bos, meer robuuste natuur.
RESOLUTIES
resolutie 794 - We verhogen budget voor aankoop en behoud van natuur en bos.
resolutie 795 - Tot er exact wordt aangetoond hoeveel bossen er in Vlaanderen zijn en waar die liggen, voeren we kap-stop in van bossen.
We realiseren de komende 10 jaar 12.000 hectare nieuw bos.
resolutie 796 - De bosuitbreidingsteams worden opnieuw geactiveerd.
Van de Europese plattelands- en vergroeningsmaatregelen gaat een substantieel deel naar bos.
resolutie 797 - Iedereen heeft recht op natuur binnen handbereik (minstens 30 ha toegankelijke en échte natuur binnen een afstand van 4 tot 6 kilometer).
Dit houdt ook in dat er veel meer ruimte voor de natuur moet komen.
We gaan voor 100m2 toegankelijke bos en natuur per inwoner, groennormen rond kwetsbare bestemmingen (ziekenhuizen, woonzorgcentra, crèches, scholen,...) en 20m2 publieke natuur per inwoner in stedelijke omgeving.
Het RuimtelijkStructuurplan Vlaanderen is nog altijd rechtsgeldig.
De ruimteboekhouding van dat plan is aan herziening toe via een volwaardig Beleidsplan Ruimte Vlaanderen met een duidelijke taakstelling voor de bescherming en kwaliteitsverbetering van de resterende open ruimte.
Om meer en betere natuur in Vlaanderen te realiseren gaat sp.a voluit voor een samenhangend Vlaams Ecologisch Netwerk van minstens 130.000 ha waarbij er gestreefd wordt naar een maximale afstemming met het Europees natuurnetwerk en naar maximale natuurbeleving.
resolutie 780 - Op Europees niveau pleiten we voor het optrekken van het LIFE-budget van 0,3% naar 1% van het totale EU budget.
resolutie 781 - We kennen een rechtspersoonlijkheid toe aan onze meest waardevolle natuurgebieden.
resolutie 782 - We voeren een gezondheidsdoelstelling in over het belang van natuur.
Ter realisatie van het 'health in all policies'-principe, wordt natuur betrokken bij het gezondheidsbeleid.
resolutie 783 - Robuuste open ruimte is belangrijk voor de opvang van de gevolgen van klimaatverandering en voor biodiversiteit.
De kerngebieden voor biodiversiteit, (Europees natuurnetwerk) en het Vlaams Ecologisch Netwerk (VEN), worden aangevuld met verbindende netwerken van groenblauwe aders die voor een samenhangend en functioneel geheel zorgen dat de biodiversiteit herstelt en bijkomend ontwikkelt.
De realisatie kan via onteigeningen gebeuren.
resolutie 784 - Een degelijke handhaving vormt het sluitstuk van een volwassen natuur- en milieubeleid.
Dit betekent meer natuurinspecteurs en het nauwer betrekken van politie, GAS-ambtenaren en bijzondere veldwachters in de handhaving.
6.5.3.Een Marshallplan voor onze biodiversiteit
Tussen 1970 en 2014 zijn de populaties van gewervelde dieren met 60% afgenomen.
Enorme ontbossingen in onder meer Brazilië, het Congobekken, Indonesië en Oost-Australië zijn daar de belangrijkste oorzaken van.
En daar speelt ook België een rol in.
De Europese import van landbouwproducten - van rundvlees en soja uit Latijns-Amerika tot palmolie uit Zuidoost-Azië en cacao uit Afrika - is verantwoordelijk voor meer dan een derde van de wereldwijde ontbossing.
Maar ook in Vlaanderen zelf slagen we er niet in om een deftig bosbeleid op poten te zetten, waardoor tal van soorten heel sterk afnemen of zelfs helemaal verdwijnen.
Flet verlies van de biodiversiteit is meer dan een bekommernis van natuurliefhebbers.
Nagenoeg alles wat we produceren en consumeren komt uit de natuur.
Zonder biodiversiteit is ons voortbestaan in het gedrang.
We willen dat de strijd tegen de klimaatverandering en die voor de redding van de biodiversiteit hand in hand gaan.
Wat goed is voor het ene, is vaak goed voor het andere.
Zo zijn bossen grote opslagplaatsen van C02.
Biodiversiteit moet voor ons even dwingend in het beleid opgenomen worden als klimaat.
Er is nood aan een soort Marshallplan voor de biodiversiteit in ons land.
RESOLUTIES
resolutie 785 - Schadelijke stoffen die in onze landbouwgebieden gebruikt worden en schadelijk zijn voor natuur, milieu en de volksgezondheid moeten verboden worden.
resolutie 786- We gaan voor een 'gifvrije landbouw' door koplopers extra te belonen en volop in te zetten op onderzoek en innovatie rond functionele agrobiodiversiteit.
We verzekeren de transparantie van labels en behoeden ons voor misbruik van het biolabel.
resolutie 787 - We versterken de groen-blauwe netwerken door het stimuleren van het ecologisch inrichten van bedrijventerreinen.
De, vaak braakliggende, restgronden in het bezit van de overheid worden geïnventariseerd en ecologisch ingericht.
In Vlaanderen beslaan tuinen maar liefst 8% van de totale oppervlakte, dit ten opzichte van 11% bos.
We stimuleren de mensen met verschillende overheidsinitiatieven om hun tuinen en ander privaat domein ecologisch in te richten.
Om zo de biodiversiteit binnen en buiten steden in tuinen te vergroten.
De bermen van autosnelwegen vormen groene corridors doorheen Vlaanderen met een groot potentieel voor planten en dieren.
Voor het beheer van bermen van autosnelwegen dienen natuurbeheerplannen opgemaakt te worden om zo het ecologisch potentieel van deze groenzones te kunnen waarmaken.
resolutie 788 - Vlaanderen zet ook in op de natuurlijke heraanleg van zijn waterwegen.
Van de heraanleg van natuurlijke oevers en meandering van grote rivieren tot een natuurlijke heraanleg van de beken.
Er dient een instrumentarium uitgewerkt te worden om het natuurlijk herinrichten van beken te faciliteren.
Zo kan een vaste perimeter (die verder gaat dan de nu geldende lmeter die nu geldt) langs beken ingesteld worden om de externe invloeden op de ecologische structuur te bufferen.
resolutie 789 - Het VLIF wordt geheroriënteerd naar een transitiefonds, zodat het de gecontroleerde krimp van de veestapel ondersteunt en het verder betonneren van de open ruimte tegengaat.
resolutie 790 - Als investeringen impact hebben op de natuur, maakt compensatie inherent deel uit van het investeringsdossier.
resolutie 791 - Natuur-inclusieve landbouw wordt als specifiek luik opgenomen in instrumenten als investeringssteun, onderzoeks- en innovatieprogramma's en adviseringsdiensten.
resolutie 792 - Vlaanderen moet de milieu- en natuurkwaliteit op het platteland verbeteren en 'de levering' van ecosysteemdiensten herstellen.
Vlaanderen zet vanaf 2019 ook resoluut in op een verhoging van de milieu- en natuurkwaliteit en het herstel van levering van ecosysteemdiensten in het open gebied.
Daarbij schenkt Vlaanderen bijzondere aandacht voor het effectief behoud en herstel van waardevolle graslanden en landschappen.
We zetten extra in op het ecologisch herstel van beeksystemen die in veel gevallen zo terug de levensaders en verbindingsgebieden om natuur- en groengebieden met elkaar te verbinden.
resolutie 793 - De wilde dieren zoals de vos, wolf, bever, steen- en boommarter die de voorbije jaren hun opmars maakten in Vlaanderen, heten we welkom.
resolutie 794 - Tegen 2025 verbieden we, net als Frankrijk, alle producten die te maken hebben met ontbossingen uit tropische wouden.
We pleiten ook voor een Europese aanpak.
resolutie 795 - We voeren een nationaal actieplan in tegen de illegale handel in wilde soorten.
resolutie 796 - sp.a is voor een drastische inperking van de jacht.
Enkel jacht die past in een globaal natuurbeleid en/of in functie van het voorkomen van wildschade door bijvoorbeeld everzwijnen kan daar nog toegelaten worden toegelaten.
resolutie 797 - Per Wildbeheerseenheid (WBE) moet minstens 3% van de oppervlakte worden beheerd als 'wild- en voedselakker' en/of verruigd gebied om te zorgen voor voedsel, woon- en broedplaatsen voor dieren.
resolutie 798 - We blijven onderzoek verrichten naar selectieve en duurzame vistechnieken die een alternatief zijn voor de bodemberoerende visserijtechnieken.
We stimuleren lijn- en plaatvissen als alternatief voor korvissen.
resolutie 799 - De Europese middelen worden gerichter inzet voor visserij met minimale tot geen impact op het mariene milieu.
Indien het Verenigd Koninkrijk de EU verlaat, streven we ernaar het VKtoch in het Europese visserijbeheersysteem te behouden.
6.5.4.We eten duurzaam en betaalbaar en gaan op een respectvolle manier om met onze dieren
De consument wil duurzame, ecologische en diervriendelijke keuzes maken, maar botst vaak op de limieten van wat haalbaar en betaalbaar is.
De industriële voedselproductie overspoelt ons met buitenlandse producten.
Lokaal geproduceerde, biologische alternatieven zijn vaak duurder of beperkt beschikbaar.
Heel wat voedsel wordt ook verspild, tussen de 15 en de 23 kilo voedsel per persoon per jaar.
1 groente op 5 haalt de supermarkt niet omdat ze imperfect is volgens onze standaarden.
We draaien het perspectief om: ervoor zorgen dat mensen niet moeten kiezen door te zorgen voor een context die lokale keuzes makkelijk en vanzelfsprekend maakt.
We zorgen ervoor dat iedereen toegang heeft tot gezonde en betaalbare voeding die geproduceerd is met respect voor dieren, onze omgeving en het werk van de landbouwer.
We kiezen resoluut voor lokale producten, korte-keten-distributie en dier- en milieuvriendelijke kweek van basisproducten.
We gaan voor diervriendelijke en milieuvriendelijke kwekerijen, voedsel dat aan de strengste gezondheidsnormen voldoet en voedselproductie die de kost voor het klimaat meerekent.
RESOLUTIES
resolutie 800 - De veestapel moet krimpen.
We gaan voor een warme sanering, een sanering met de nodige sociaal correcte vergoedingen, en een afbouw van de industriële veehouderij door een bouwstop van te grote varkens-, kippen- en kalkoenstallen.
De stallenbouw voor vee, varkens en pluimvee wordt gekoppeld aan het principe van 'staldering': nieuwe stallen kunnen pas gebouwd worden als elders stalruimte verdwijnt.
resolutie 801 - We vormen de gekoppelde steun voor zoogkoeien om naar een stimuleringsbeleid met economische incentives voor veehouders die met extensieve begrazing blijvend en waardevol grasland valoriseren.
resolutie 802 - Met het oog op het halen van waterkwaliteitsdoelstellingen voeren we een sluitende registratie in voor het gebruik van kunstmest om overmatig en ongeregistreerd gebruik ervan aan banden te leggen.
resolutie 803 - Hoogwaardig grondwater wordt een schaars goed waar zuinig mee omgesprongen dient te worden.
We voeren een vergunningenbeleid dat een garantie vormt voor een voldoende toevoer voor de infiltratie van regenwater in de bodem.
We voorkomen verspilling van water in verschillende sectoren en promoten het hergebruik van water.
Ook voor grote bouwprojecten van overheden wordt aandacht besteed aan het waterverbruik.
resolutie 804 - We vormen het VLIF om tot een transitiefonds en een taskforce die landbouwers helpt hun bedrijfsmodel aan te passen of om te schakelen naar andere en meer duurzame productievormen.
resolutie 805 - We voeren een verbod in op voedselverspilling.
Elk overschot op de markt krijgt een meerwaarde.
resolutie 806 - In alle publieke voorzieningen - onder meer in scholen, ziekenhuizen, rusthuizen, sociale restaurants, lokale wijk- en dienstencentra, waar eten wordt geserveerd, kiezen we resoluut voor duurzame, lokaal geproduceerde voeding.
We zijn voor het inpassen van 1 veggiedag per week in scholen en overheidsrestaurants.
resolutie 807 - We verzetten ons tegen de prijzendruk vanuit de retailsector voor vlees, zuivelproducten, groenten en fruit,
en garanderen dat landbouwers minimum de kostprijs van hun producten betaald krijgen
resolutie 808 -We verbieden het verhakselen en vergassen van eendagskuikentjes en willen op Europees niveau de dierentransporten herleiden tot een maximum van 8 uur.
resolutie 809: - De leefomstandigheden voor dolfijnen en andere zeezoogdieren in gevangenschap moeten verbeteren.
De bestaande wettelijke minimale huisvestingsnormen moeten sluitend omschreven en geactualiseerd worden conform het advies van de raad van dierenwelzijn.
De kweekprogramma's met dolfijnen en de import van gekweekte dolfijnen moeten verboden worden.
Het verbod op de vestiging van nieuwe dolfinaria blijft gehandhaafd.
Op deze manier werken we naar een uitdoofscenario van dolfijnen in gevangenschap.
We tolereren geen circus met dolfijnen.
Dolfinaria moeten evolueren naar educatieve centra waar de nadruk ligt op sensibilisering i.p.v. entertainment.
Dolfinaria worden objectief, extern en regelmatig gecontroleerd.
Zelfregulering vanuit de sector is uit den boze.
Een nauwere samenwerking met de lokale en bovenlokale overheid is aangewezen.
resolutie 810 - We kanten ons formeel tegen proeven op dieren waarvoor alternatieven bestaan.
We pleiten voor een Europees label waardoor duidelijk wordt gemaakt bij welke producten er gebruik is gemaakt van testen op dieren.
Het voedselagentschap en volksgezondheid moeten hier strenger op toezien en daarvoor de nodige slagkracht krijgen.
resolutie 811 - We vinden dat het slachten van dieren onder verdoving moet gebeuren met respect voor het grondwettelijk recht op vrijheid van godsdienst.
resolutie 812 - We verzetten ons tegen het ongeoorloofde monopolie van het zaaigoed dat in handen komt van van enkele multinationals.
Die multinationals controleren daarmee stelselmatig onze voedselproductie en maken boeren afhankelijk van die industrie.
resolutie 813 - De bescherming van dieren met gevoelsvermogen wordt in de grondwet ingeschreven.
Dierenmishandeling moet leiden tot schorsing of intrekking van de vergunning en tot strafrechtelijke vervolging.
HOOFDSTUK 7 - Zekerheid van een democratische samenleving.
Voor iedereen.
7.1.VRIJE KRITISCHE EN PLURALISTISCHE MEDIA
Vrije, kritische en pluralistische media zijn cruciaal voor een democratische samenleving.
Zowel traditionele media (radio, televisie, kranten en week- en maandbladen) als nieuwe internetplatformen, sociale media en zelfs games, bieden burgers een venster op de wereld: ze informeren en brengen opinies, leveren een forum aan kritische stemmen en bieden tegelijkertijd de mogelijkheid tot ontspanning, sociale verbondenheid en burgerparticipatie.
Daarom is het essentieel dat iedereen toegang heeft tot een betaalbaar, divers en kwaliteitsvol media-aanbod en de vaardigheden kan ontwikkelen om met dat media-aanbod aan de slag te gaan.
We versterken onderzoeksjournalistiek en streven naar betere werkomstandigheden voor journalisten door het sociaal charter dat reeds in voege is voor de audiovisuele sector uit te breiden naar de geschreven pers.
We pleiten voor een sterke openbare omroep, die er voor iedereen is en waarin elke Vlaming zich herkent.
Zowel de gemeenschaps- als marktversterkende rol van de VRT dient in de nieuwe beheersovereenkomst benadrukt te worden.
RESOLUTIES
resolutie 814 - Vrije, pluralistische en kritische media zijn één van de fundamenten van een democratische samenleving.
We voeren daarom een beleid dat enerzijds de onafhankelijkheid van de media garandeert en anderzijds kwaliteit, pluralisme en diversiteit van het media- en journalistieke aanbod waarborgt.
resolutie 815 - Een verdere, ongebreidelde mediaconcentratie is nefast voor de diversiteit aan stemmen.
Een kwalitatieve monitoring van het journalistieke aanbod, bovenop de jaarlijkse kwantitatieve analyse van de mediaconcentratie door de Vlaamse Regulator voor de Media moet duidelijk maken of een toenemende concentratie niet leidt tot een inhoudelijke verschraling.
Deze monitoring wordt toevertrouwd aan een opnieuw op te richten Steunpunt Media.
resolutie 816 - We stellen de leefbaarheid van de creatieve sector voorop door evenwichtige verhoudingen tussen de publieke en private mediaspelers af te dwingen.
We pleiten voor samenwerking tussen de diverse actoren en handelen tegen ongezonde machtsverhoudingen tussen mediaspelers.
resolutie 817 - We voeren een beleid dat kwaliteit in journalistiek ondersteunt.
Dit impliceert dat er zowel aandacht gaat naar de noden van onze mediabedrijven, als naar die van de individuele journalisten en alle andere actieve mensen in de mediasector.
Voor de mediabedrijven betekent dit een blijvende investerings-, opleidings- en innovatiesteun in functie van pluralisme en kwaliteit van het nieuwsaanbod.
Voor de journalisten ijveren we voor correcte arbeidsvoorwaarden, met name door het sociaal charter van de audiovisuele sector uit te breiden naar de geschreven pers.
Via de MediAcademie blijven we een uitgebreid nascholingsaanbod voor mediaprofessionals garanderen.
resolutie 818 - We waken erover dat de Raad voor Journalistiek autonoom kan blijven werken en dat de onafhankelijkheid van redacties als voorwaarde gehanteerd wordt bij subsidiëring van nieuwsmedia.
resolutie 819 - We ondersteunen nieuwe kwaliteitsvolle journalistieke projecten door de werking van het Vlaams Journalistiek Fonds verder te verankeren, bijkomend te financieren en ondersteunen kwalitatief hoogstaande, maar economisch niet rendabele onderzoeksjournalistiek via het Fonds Pascal Decroos.
resolutie 820 - Lokaal en regionaal nieuws, dichtbij de mensen is erg belangrijk.
Regionale televisie is zeer toegankelijk en heeft hier een belangrijke rol in te spelen.
De regionale omroepen moeten het nieuwe wettelijke kader aangrijpen om lokaal en regionaal nieuws te brengen op een manier die alle lagen van de bevolking aanspreekt.
Ze worden uitgedaagd en ondersteund om een aanbod te brengen met oog op maximale efficiëntie en goede kijk- en waarderingscijfers.
Daartoe worden ze ondersteund met de ontwikkeling van een technologieneutraal meetsysteem dat ontwikkeld wordt samen met alle mediaspelers.
resolutie 821 - We zijn voorstander van een sterke openbare omroep, die ervoor iedereen is en waarin iedereen zich herkent.
Onderzoek toont aan dat dit een globaal sterk en kwalitatief medialandschap garandeert en dat mensen in landen met sterke onderzoeksjournalistiek ook meer tevreden zijn over het media-aanbod in zijn geheel.
De VRT werkt gemeenschapsversterkend doorheen haar eigen werking en via haar aanbod.
De openbare omroep krijgt de kans om zich op alle relevante mediaplatformen te ontwikkelen en behoudt een gemengde financiering.
resolutie 822 - Bij de openbare omroep staat de publieke opdracht centraal, met name nieuws en duiding, educatie, kunst en cultuur, en diversiteit.
Ontspanning en sport zijn omwille van hun verbindend en toeleidend karakter ook prominent aanwezig, maar één van de wezenlijke taken van VRT is om aandacht te besteden aan datgene wat in een commerciële mediaomgeving minder evident aan bod komt, zoals onderzoeksjournalistiek, berichtgeving over kleine sporten en kunst.
resolutie 823 - De VRT werkt marktversterkend ten aanzien van de particuliere spelers op de mediamarkt en stelt zich daartoe coöperatief op tegenover andere spelers, door samen te innoveren, door samen te werken met de geschreven pers, en ten slotte door te investeren in vernieuwende, creatieve producties in de Vlaamse audiovisuele productiesector.
resolutie 824 - Het VRT-archief wordt verder gedigitaliseerd, bewaard en ontsloten voor het onderwijs en het brede publiek.
Het Vlaams Instituut voor de digitale Archivering en ontsluiting van het Audiovisueel erfgoed (VIAA), opgericht in 2013, is daarin een belangrijke en noodzakelijke partner die we verder ondersteunen en haar werking laten uitbouwen.
7.2.MEDIAWIJSHEID EN DE BESCHERMING VAN DE MEDIAGEBRUIKER
Digitale platformen nemen een steeds grotere plaats in ons leven in.
Mensen staan op en gaan slapen met Facebook, Instagram of Twitter.
Het zijn nieuwe ontmoetingsplaatsen geworden.
In het publieke leven en in de klassieke media hebben we gaandeweg duidelijke omgangsvormen en fatsoensnormen afgesproken.
Sociale media zijn op dat vlak het Wilde Westen van de vroege 21ste eeuw.
Ondertussen verwerft een klein aantal bedrijven gigantisch veel macht over onze aandacht en over onze data, waardoor ze potentieel zo'n grote invloed krijgen dat ze de democratie in gevaar kunnen brengen.
Er zijn nog steeds 170 miljoen Europeanen tussen de 16 en de 74 jaar, die niet beschikken over digitale basis skills.
We zorgen ervoor dat iedereen over de nodige vaardigheden beschikt om zich op een veilige manier op het internet te bewegen en kritisch en creatief om te gaan met media.
We verankeren mediawijsheid niet alleen structureel in het onderwijs, maar implementeren dit ook in andere beleidsdomeinen zoals welzijn, inburgering en werk.
Er moet een Belgische Facebookwet komen die duidelijke grenzen stelt aan wat wel en niet kan op sociale media en andere digitale platformen en die de achterliggende bedrijven op hun verantwoordelijkheden wijst.
De groei van sociale media heeft ook tot gevolg dat heel wat nieuwe seksuele delicten zijn ontstaan die op vandaag moeten beteugeld worden door strafbaarstellingen verspreid over het strafwetboek.
Digitaal gepleegde zedenmisdrijven moeten, net zoals in Nederland, een duidelijke plaats krijgen in ons strafwetboek.
De laatste jaren krijgen we steeds meer te kampen met kwaadwillige actoren die de onderlinge solidariteit en het vrije samenlevingsmodel proberen te ontwrichten.
Zij proberen tweedracht en verwarring te zaaien door cyberaanvallen op sociale media, het verspreiden van fake news en manipulatiepogingen van verkiezingen.
Dat vraagt om maatregelen die onze maatschappij weerbaar maken tegen dergelijke manipulatiepogingen.
Die moeten verder gaan dan het monitoren en tegengaan van propaganda en onwaarheden.
De samenleving als geheel moet deze dreiging neutraliseren.
Het is aan de overheid, het maatschappelijk middenveld, en onafhankelijke en kritische media om de maatschappij weerbaar te maken tegen valse berichtgeving.
RESOLUTIES
resolutie 825 - Mediagebruikers moeten in staat zijn om hun weg te vinden in het steeds overweldigender media-aanbod, zowel online als offline.
We zetten daarom volop in om iedereen de nodige mediavaardigheden aan te leren en versterken daartoe de werking van het Kenniscentrum Mediawijsheid.
resolutie 826 - Bijzondere aandacht bij het aanleren van mediavaardigheden gaat naar de doelgroep kinderen en jongeren.
Zij moeten zich ten volle en op een veilige manier kunnen ontplooien op het web.
Daarom krijgt mediawijsheid een verankerde plaats in het onderwijs (van het kleuter tot en met het hoger onderwijs) en besteden we hieraan expliciete aandacht in de lerarenopleidingen en in het nascholingsaanbod voor leerkrachten.
resolutie 827 - We investeren meer in mediawijsheid bij kwetsbare doelgroepen zoals senioren, mensen in armoede en mensen met een beperking.
Daarom wordt mediawijsheid verder geïmplementeerd in de reguliere werking van andere beleidsdomeinen als welzijn, inburgering en werk.
resolutie 828 - In onze samenleving wordt de grens tussen reclame en redactionele inhoud steeds vager, denk maar aan zogenaamde 'publireportages' in kranten of magazines en 'influencers' op sociale media.
Daarom zetten we in het bijzonder in op het verhogen van reclamewijsheid van de mediagebruiker en moet de reclamewetgeving aangepast worden aan deze realiteit.
resolutie 829 - Welke programma's zijn geschikt voor gevoelige kinderogen?
We bieden ouders meer houvast door het Kijkwijzer-systeem, sinds vele jaren succesvol in voege in Nederland, dat in 2019 in voege treedt ter vervanging van de oude filmkeuring, verder uit te breiden naar alle media (televisie, dvd, programma's op aanvraag).
resolutie 830 - We zijn gekant tegen het ongeoorloofd verwerven, doorgeven of verkopen van persoonlijke gegevens of het ondoorzichtig bijhouden ervan.
Daarom zien we toe op een adequate naleving van de GDPR-richtlijn en garanderen we de optimale werking van de Gegevensbeschermingsautoriteit.
resolutie 831 - De overheid en haar bedrijven hebben een voorbeeldrol inzake de bescherming van privacy van de burger.
De persoonsgegevens van burgers - al dan niet geanonimiseerd - kunnen niet zonder hun toestemming doorgegeven worden aan derden (bv. in het kader van smart city projecten die met steun van de overheid ontwikkeld worden).
resolutie 832 - In tijden van ultrasnelle digitale veranderingen zorgen wij voor regels om mensen tegen mensen te beschermen, tegen haat, hufterig gedrag en misbruik van persoonlijke data.
Een Belgische Facebookwet die duidelijke grenzen aangeeft wat wel en niet kan op sociale media en andere digitale platformen.
Een nationale regulator evalueert en controleert het betrokken social media platform op de naleving van de Facebookwet en sanctioneert in geval van inbreuk.
Die wet moet onder meer pestgedrag blokkeren en bestraffen en gebruikers sensibiliseren.
De verspreiding van onwettelijke boodschappen en fake news moeten snel onmogelijk gemaakt worden.
Net als bij voedingswaren moet ook informatie op sociale media vergezeld gaan van automatische keurmerken over de oorsprong, aard en kwaliteit.
Er komen transparantieverplichtingen rond het betaald verspreiden en targeten van boodschappen.
resolutie 833 - Telecomoperatoren hebben de verantwoordelijkheid om ervoor te zorgen dat hun infrastructuur en geleverde diensten bestand zijn tegen cyberaanvallen en ongeoorloofd gebruikt en hierover structureel te rapporteren aan de bevoegde minister.
resolutie 834 - De groei van sociale media heeft tot gevolg dat heel wat nieuwe seksuele delicten zijn ontstaan die op vandaag moeten beteugeld worden door strafbaarstellingen verspreid over het strafwetboek zoals wraakporno (afbeeldingen of video's van een al dan niet geheel naakte persoon die vrijwillig aan een ander (vaak de partner) zijn gegeven (of door deze zijn gemaakt), die deze op een later moment zonder toestemming van de eerste persoon verspreidt of dreigt te verspreiden), sextortion (gedrag waarbij seksueel materiaal wordt vergaard waarmee de afgebeelde vervolgens wordt afgeperst) en secundaire sexting (het malafide aanmaken, online doorsturen en delen van seksueel getinte berichten of beelden via gsm of internet).
Digitaal gepleegde zedenmisdrijven moeten, net zoals in Nederland, een duidelijke plaats krijgen in ons strafwetboek.
resolutie 835 - Voor cyberveiligheid moet er eenheid van commando zijn.
Eén nationale veiligheidsstrategie voor onze cyberveiligheid moet een onderdeel zijn van de globale veiligheidsstrategie die de Nationale veiligheidsraad moet uitwerken.
We schaffen het centrum voor Cybersecurity af en voegen het bij de bestaande cybereenheden van de politie.
We zorgen ervoor dat dit samengevoegde centrum meer bekendheid krijgt bij het grote publiek zodat het uitgroeit tot het eerste aanspreekpunt voor burgers die slachtoffer worden van een vorm van cybercriminaliteit.
resolutie 836 - De Nationale Veiligheidsraad moet opdracht krijgen om een uitgebreide nationale strategie uit te werken, als deel van zijn globale veiligheidsstrategie, om deze dreiging op holistische wijze het hoofd te bieden.
resolutie 837 - Bovenstaande strategie moet worden uitgevoerd door een NVR coördinatiecel die met alle stakeholders het tegengaan van ongeoorloofde inmenging en manipulatiepogingen monitort, bestudeert, plant, en voorziet in training en sensibilisering.
Dergelijke coördinatiecel moet er ook op Europees niveau komen.
resolutie 838 - De FOD Financiën moet met de Federale Politie en het OCAD samenwerken om een bijzondere task force te organiseren die geldstromen aan extreme organisaties en subversieve media blootleggen en onderbreken, deze vervolgen en adviseren aan de FOD Buitenlandse Zaken om de landen van herkomst te sanctioneren.
7.3.EEN DEMOCRATISCHE OVERHEID
7.3.1.Efficiënt samenwerkende overheden dicht bij de burger
Omdat de opbouw en organisatie van de overheid mee bepaalt of zij de kwaliteit van ieders leven kan verbeteren, is een goede werking ervan voor ons essentieel.
De overheid mag niet blijven steken in goede bedoelingen, zij moet die bedoelingen omzetten in diensten die mensen daadwerkelijk bereiken en hun leven verbeteren, sp.a wil niet alleen een doeltreffende maar ook een efficiënte overheid, die elke cent zorgvuldig gebruikt.
Een overheid die bijvoorbeeld niet twee identieke diensten tweemaal aanbiedt en over niet meer betaalde bestuurders beschikt dan nodig.
De overheid werkt tenslotte met middelen waar iedereen aan bijdraagt.
Dat zorgt voor een morele plicht: die gemeenschapsmiddelen moeten gewoon optimaal aangewend worden.
Efficiëntie en doeltreffendheid gaan bovendien hand in hand met samenwerking.
Enkel als het Europese, Belgische, Vlaamse, provinciale en gemeentelijke niveau en hun onderscheiden diensten met elkaar samenwerken, kunnen we u een op mensenmaat gesneden, goede en overzichtelijke dienstverlening waarborgen.
De beslissingen die de overheid neemt en de diensten die zij aanbiedt, hebben alleen zin wanneer zij effectief verschil maken in het leven van mensen, bedrijven en verenigingen.
Dit wordt het beste gewaarborgd als beslissingen en hun uitvoering plaatsvinden op het niveau dat het dichtste bij de mensen staat.
We moeten met andere woorden de overheid opbouwen met eerbied voor het subsidiariteitsbeginsel.
RESOLUTIES
resolutie 839 - Voor sp.a is het van wezenlijk belang dat de overheid niet alleen effectief is, maar ook efficiënt.
Dat wil zeggen dat zij zorgvuldig en zuinig moet omgaan met de fiscale middelen en sociale bijdragen die de inwoners aan haar toevertrouwen.
Verspilling van middelen is immoreel en tast het draagvlak van de sociale verzorgingsstaat aan.
Dat wij tegen verspilling van publieke middelen zijn, betekent niet dat wij voor een hyperslanke overheid zijn.
De overheid moet zo omvangrijk zijn als nodig om haar publieke taken te vervullen.
resolutie 840 - Er moet voldoende ruimte voor opleiding en loopbaangroei gegarandeerd worden.
Ruimte voorzien voor statutair personeel is wenselijk.
resolutie 841 - De overheid is gelaagder en meer opgedeeld dan ooit.
Om in haar dienstverlening dubbel werk of tegenspraak tussen verschillende overheden en hun diensten te vermijden, moeten deze intensief samenwerken.
Voor sp.a mag de complexiteit van de overheid zich niet vertalen in een onoverzichtelijke en tijdrovende dienstverlening.
De ingewikkelde staatsstructuur mag alleen een back office aangelegenheid zijn.
De eindgebruiker moet voor één enkele dienst te maken krijgen met één enkel loket - dankzij overheden die voor en achter de schermen samenwerken.
resolutie 842 - De wil tot samenwerking bij ambtenaren uit verschillende lagen en afdelingen van de overheid wil sp.a versterken door ambtenaren stage te laten lopen op de diverse diensten en niveaus van de staat.
Alleen zo zullen zij voldoende vertrouwd raken met hun collega's met wie zij moeten samenwerken om een coherente en efficiënte dienstverlening te waarborgen.
Ook een sfeer van verantwoordelijkheidszin in overheidsdiensten is noodzakelijk voor de bevordering van samenwerking tussen ambtenaren van verschillende lagen en afdelingen van de overheid.
resolutie 843 - Politieke beslissingen en hun uitvoering moeten plaatsvinden op het niveau dat het dichtste bij mensen, bedrijven en verenigingen staat, tenzij het noodzakelijk is dat een hoger niveau die neemt.
7.3.2.Een democratische én participatieve overheid
De overheid kan haar draagkracht en legitimiteit alleen behouden als zij opgebouwd is volgens democratische beginselen.
Dit betekent vooreerst dat iedereen de overheid effectief moet kunnen sturen via verkiezingen en controleren langs het publieke debat in de media.
Hiervoor is het essentieel dat de overheid en haar besluitvorming transparant zijn en toegankelijk voor media en publiek.
Vervolgens betekent dit dat het democratische middenveld aan het beleid deelneemt: sp.a wil dat de expertise, terreinkennis en democratische legitimiteit van het georganiseerde middenveld (vakverenigingen, mutualiteiten en werkgeversorganisaties.. gebruikt wordt bij het maken en uitvoeren van het beleid, op gebieden waar zij in thuis zijn.
Zowel op federaal als op Vlaams niveau.
Vrije verkiezingen zijn een belangrijk onderdeel van een democratisch georganiseerde samenleving.
De moderne burger is zijn passieve rol echter al lang ontgroeid.
Er zijn vandaag meer mensen en verenigingen dan ooit tevoren die beschikken over de kennis, het netwerk en de mediatoegang om actief bij te dragen aan het beleid.
Het rechtstreeks betrekken van burgers bij het beleid is dan ook een noodzakelijke aanvulling op de vandaag bestaande indirecte democratie.
Het is dan ook de taak van de democratische overheid om van die nieuwe mogelijkheden van participatie gebruik te maken.
RESOLUTIES
resolutie 844 - sp.a wil een overheid die haar inwoners toegang verschaft tot alle relevante overheidsdocumenten en zo transparant en controleerbaar mogelijk handelt.
Waar openbaarmaking de openbare orde en openbare veiligheid van de bevolking en de privacy van burgers in gevaar brengt, mag de overheid toegang tot documenten weigeren.
Documenten over vertrouwelijke onderhandelingen die voorafgaan aan een politieke of bestuurlijke beslissing, moet de overheid pas na die beslissing openbaar maken.
resolutie 845 - Voor sp.a betekent een democratische overheid ook deelname van het democratische middenveld aan het beleid.
Enerzijds gaat het om de traditionele domeinen waar deelname van het middenveld al meer ingeburgerd is: bij de totstandkoming en uitvoering van het sociale en economische beleid, het arbeidsmarktbeleid en het gezondheidsbeleid willen wij de vakbonden, de mutualiteiten en de werkgeversorganisaties nauw betrokken zien.
Anderzijds pleiten we voor een veel grotere participatie van middenveldorganisaties op andere beleidsdomeinen zoals armoede, milieu, klimaat, mobiliteit, cultuur, strijd tegen discriminatie.
De expertise, terreinkennis en legitimiteit van het georganiseerde middenveld verhogen het democratische gehalte en de effectiviteit van het beleid.
resolutie 846 - sp.a wil een Europees wettelijk kader dat het middenveld toelaat te werken zonder enige inmenging van de overheid.
resolutie 847 - sp.a gelooft in burgerparticipatie als belangrijke vorm van democratische inspraak en controle tussen twee verkiezingen in.
Burgerparticipatie kan op heel veel verschillende manieren georganiseerd worden.
Maar opdat burgerparticipatie werkelijk betekenisvol zou zijn moet de vorm van participatie wel aan een aantal randvoorwaarden voldoen: de burgers moeten een werkelijke impact hebben op het beleid (het resultaat van het proces mag niet zomaar opzij worden geschoven).
Er moeten duidelijke afspraken zijn omtrent het verloop van het participatieproces en er moet voldoende tijd worden uitgetrokken voor het proces.
Het proces moet professioneel begeleid worden.
resolutie 848 - Voor sp.a is participatie niet alleen een zaak van het zo vroeg mogelijk betrekken van mensen bij beslissingen, maar ook van het stimuleren van iedereen om het beleid mee te creëren.
Participatie is ook maatschappelijke activering van mensen, zodat een beleid kan groeien dat zijn impulsen werkelijk van beneden uit krijgt.
resolutie 849 - Eén keer om de vijfjaar stemmen is onvoldoende om permanent de vinger aan de pols van de samenleving te houden, sp.a wil de kloof tussen het parlement en de wereld daarbuiten kleiner maken.
Mensen moeten weer overtuigd raken dat ze zelf een rol kunnen spelen in de manier waarop we een samenleving organiseren.
Daarom wil sp.a de senaat omvormen tot een volkskamer van alle mensen.
De volkskamer bestaat uit 150 leden die in twee fasen uitgeloot worden uit de stemgerechtigde kiezers (met uitzondering van de beroepspolitici).
resolutie 850 - De zesde staatshervorming heeft Vlaanderen de mogelijkheid gegeven om over belangrijke gewestelijke aangelegenheden een volksraadpleging te organiseren.
Hiervoor dient een bijzonder decreet te worden goedgekeurd, sp.a wil zo'n bijzonder decreet uitwerken dat voorziet in de mogelijkheid van dergelijke volksraadplegingen in maatschappelijk omstreden dossiers die samenleving en politiek voor een heldere keuze plaatsen.
Zulke volksraadplegingen zullen met voorzichtigheid worden ingezet en zullen niet worden aangewend voor complexe politieke kwesties die polarisatie in de hand werken.
resolutie 851 - sp.a wil dat minimumstandaarden worden vastgelegd voor de dialoog tussen de Europese Instellingen en de burgergemeenschap.
Die dialoog is weliswaar voorzien in art. 11 van het verdrag over de werking van de EU (participatieve democratie) maar bij gebrek aan duidelijk kader blijft die burgerparticipatie tot nu toe beperkt.
resolutie 852 - Buitenlandse financiering van religies (extra-EU) wordt verboden.
In de plaats daarvan wordt werk gemaakt van een transparante, gelijkwaardige financiering van erkende religies (waaronder ook de humanistische beweging).
resolutie 853 - De rol van vakbonden staat in verschillende EU-lidstaten onder druk.
De EU heeft op dit gebied weinig bevoegdheden maar moet zelf het goede voorbeeld geven door de rol van vakbonden op EU-niveau versterken door zelf meer belang te hechten aan tripartiet overleg en sociale dialoog en door sociale partners een grotere rol te laten spelen in het Europese beleid.
resolutie 854 - We versterken de participatie van groepen wiens stem minder gehoord wordt door de invoering van het stemrecht voor jongeren vanaf 16 jaar en het uitrollen van participatieprojecten die zich focussen op ondervertegenwoordigde groepen.
7.3.3.Lokale besturen: samen sterker
Lokale besturen boezemen doorgaans meer vertrouwen in dan elk ander overheidsniveau.
Dat is niet onlogisch.
Het gemeentelijk niveau geniet van een sterke democratische legitimiteit: de nabijheid tussen gekozenen en hun kiezers is groot en de lokale verkiezingen en handelingen van burgemeesters en schepenen krijgen ook veel aandacht in de pers.
Dat leidt er toe dat lokale politici heel oplossingsgericht denken en vooral op zoek gaan naar werkbare antwoorden op de problemen die zich stellen.
Dit brengt heel wat concrete verwezenlijkingen met zich mee zoals groene en wandelzones, een circulatieplan, veilige wegen en fietspaden, evenementen, een goede cultuur- en jeugdwerking.
Het vermogen van gemeentelijke beleidsvoering om het leven van mensen aangenamer en beter te maken is dus heel erg groot.
Sommige gemeenten zijn echter zo klein op het gebied van oppervlakte en inwonersaantal en hebben zo weinig fiscale inkomsten dat zij niet tot een brede en slagkrachtige beleidsvoering in staat zijn.
Niet elke Vlaming kan dus genieten van het volledige potentieel dat gemeentelijke beleidsvoering in zich draagt.
Deze ongelijkheid is een doorn in het oog van sp.a.
De enige manier om de dienstverlening aan de mensen - en in het bijzonder de sociaal zwakkeren - toch op peil te houden of te verbeteren bestaat erin op zoek te gaan naar efficiëntiewinsten door intergemeentelijke samenwerking en/of schaalvergroting.
Vandaag is er vaak puntsgewijze samenwerking op vrijwillige basis.
Zo ontstaat een onoverzichtelijk kluwen van intercommunales dat moeilijk democratisch te controleren valt.
Bovendien vallen de minder sterke gemeenten vaak uit de boot.
Deze vorm van geïmproviseerde intergemeentelijke samenwerking is voor sp.a onvoldoende sociaal, democratisch en efficiënt.
Wanneer schaalvergroting mogelijk is, moet die op andere manieren gebeuren.
In een aantal gevallen zal samensmelting van gemeenten hiervoor de beste manier zijn.
In dat geval kan dat enkel op basis van objectieve criteria zoals inwonersaantal, oppervlakte en fiscale draagkracht.
Provincies hebben door de jaren heen een nuttige expertise opgebouwd op het gebied van dienstverlening aan de gemeenten, bijvoorbeeld op het gebied van milieubeleid.
Daarnaast kunnen de provincies helpen met het uitbouwen van beleid voor bovengemeentelijke gebieden (zoals de Kempen, de Leiestreek, het Waasland of het Hageland).
Het is pas wanneer alle gemeenten grote bestuurskrachtige gehelen zijn geworden, dat de positie van de provincies verandert.
RESOLUTIES
resolutie 855 - sp.a erkent dat het gemeentelijke niveau het beste niveau is op het gebied van democratische legitimiteit, nabijheid en het vermogen om het welzijn van hun inwoners door concrete maatregelen te verhogen.
Omdat wij ernaar streven het leven van mensen beter te maken via overheidsbeleid, heeft het gemeentelijke niveau voor ons een bijzonder potentieel en een bijzondere betekenis.
Wij willen dan ook dat de autonomie van gemeenten versterkt wordt door het toezicht te beperken tot wat enkel wettelijk moet.
resolutie 856 - De verschillende omvang, fiscale draagkracht en bestuurskracht van Vlaamse gemeenten brengt een ongelijkheid tussen gemeenten en hun inwoners met zich mee.
Waar je woont, bepaalt vaak of je al dan niet toegang hebt tot een voortreffelijke en uitgebreide gemeentelijke dienstverlening.
Dat gemeenten klein zijn, betekent niet noodzakelijk dat de dienstverlening beperkt of gebrekkig is, al speelt dit wel vaak een belangrijke rol.
Dit is voor sp.a onaanvaardbaar, en moet waar nodig opgelost worden door financiële solidariteit en gemeentelijke samenwerking op een grotere schaal.
Wat voor ons essentieel is, is dat iedereen kan genieten van een gemeentelijke dienstverlening die het welzijn zo veel mogelijk verhoogt, waar men ook in Vlaanderen woont.
resolutie 857 - De nieuwe bestuurlijke en financiële rapporteringsverplichtingen voor gemeenten, de stijgende pensioenlasten voor gemeenten en de fiscale gevolgen van de economische crisis, brengen met zich mee dat gemeenten over heel Vlaanderen het met minder middelen zullen moeten doen.
Om de dienstverlening op peil te houden moeten gemeenten en OCMW's op zoek gaan naar efficiëntiewinsten door samenwerking op een hogere schaal.
Bijkomend kunnen efficiëntiewinsten gemaakt worden door integratie van bepaalde diensten, bijvoorbeeld op vlak van personeels-en IT-beleid of financieel beheer.
resolutie 858 - We willen een investeringspact met de lokale besturen dat hen toelaat de noodzakelijke investeringen te doen zoals in de strijd tegen klimaatverandering.
De ambitie is om het investeringsniveau op te trekken tot meer dan 1% van het BBP.
Om dat te realiseren zorgt Vlaanderen voor een meerjarenplanning voor investeringssubsidies, inclusief sluitende garanties inzake bedragen en timing.
Daarnaast zet ze ook een doeltreffende coördinatie op poten van de investeringsplannen en uitvoering ervan door de gemeenten, intercommunales, nutsbedrijven en het gewest.
De federale overheid neemt een deel van de oplopende pensioenfactuur voor haar rekening en compenseert wat via de taxshift bij de gemeenten werd weggenomen.
In de strijd tegen fiscale domiciliefraude wordt een project opgezet waarbij de FOD Financiën een risicoanalyse en -selectie uitvoert ten behoeve van de gemeenten, o.a. op basis van nutsgegevens.
resolutie 859 - Wanneer schaalvergroting nodig is, moet die op andere manieren gebeuren, sp.a wil dat de bestuurseenheden op alle vlakken en niveaus de meest hoogstaande dienstverlening kunnen garanderen met respect voor de eisen van de transparantie en met de noodzakelijke intergemeentelijke solidariteit.
In een aantal gevallen zal de versmelting van gemeenten de beste manier zijn.
Als dat gebeurt, dan moet de uitvoering daarvan gebeuren binnen een afwegingskader van objectieve criteria zoals inwonersaantal, oppervlakte en fiscale draagkracht en door middel van een participatief traject met oog voor de gevoeligheden van de inwoners en de specificiteit van de lokale context.
De fusie kan er enkel op gericht zijn te waarborgen dat werkelijk elke gemeente een vastgesteld hoog niveau van dienstverlening heeft of kan krijgen.
resolutie 860 - sp.a is gevoelig voor de specifieke situatie van grootsteden.
Deze hebben eigen noden en problemen die een toegespitst grootstedenbeleid vereisen.
Bovendien hebben diezelfde grootsteden een voldoende grote bestuurskracht om eigen regelcapaciteit te ontwikkelen.
Het voorgaande impliceert dat een aantal Vlaamse en provinciale bevoegdheden naar die steden overgeheveld moeten worden.
Voor een aantal uitdagingen inzake ruimtelijke ordening, woonfiscaliteit en mobiliteit kunnen stadsgewesten opgericht worden.
resolutie 861 - Voor sp.a moet meer aandacht gaan naar de problematiek van steden en gemeenten in de periferie van de grootsteden.
De snelle demografische groei in het Brussels Hoofdstedelijk Gewest en de uitwijking van heel wat gezinnen zorgen voor een versnelde ruimtelijke en demografische druk op de randgemeenten van het BHG.
De lokale besturen moeten extra ondersteuning krijgen uit het Gemeentefonds en uit integratiemiddelen teneinde deze regio leefbaar te houden en de demografische groei op een ordentelijke en gastvrije manier te kunnen opvangen.
De door de Vlaamse regering aangekondigde erkenning van Vilvoorde als centrumstad moet voltooid worden.
resolutie 862 - Er is op dit ogenblik een groei van intercommunales die niet democratisch genoeg gecontroleerd worden, duur zijn en de structuur van de gemeentelijke overheid verduisteren.
Daarom moet het aantal intercommunales gereduceerd worden.
Die reductie van het aantal intercommunales zal deels vanzelf gebeuren, als gevolg van de versmelting van gemeenten tot grote bestuurskrachtige gehelen.
Door die operatie verdwijnen alvast een aantal kleinere intercommunales uit noodzaak en blijven vooral de grote nuts-intercommunales over.
resolutie 863 - In de overblijvende intercommunales wil sp.a het aantal ambten in de raad van bestuur verminderen.
Zo worden ze efficiënter.
Dit moet gebeuren door voor te schrijven dat de vertegenwoordigers van de gemeenten in intercommunales voortaan bij voorkeur bevoegde schepenen moeten zijn.
Zij hebben meer expertise en ondersteuning dan gemeenteraadsleden, en kosten geen zitpenningen.
In de nog overblijvende intergemeentelijke samenwerkingsverbanden wil sp.a de sociale partners en het middenveld structureel betrekken in de Raden van Bestuur.
resolutie 864 - sp.a wil dat de schepenen die de gemeenten vertegenwoordigen in de intercommunale verplicht worden op halfjaarlijkse basis uitgebreid verantwoording af te leggen in de gemeenteraad over hetgeen zij in de intercommunales besproken of beslist hebben.
Deze maatregel verhoogt de democratische controle op en de efficiëntie van de overheid.
resolutie 865 - Een belangrijke taak voor de provincies is de 'gebiedsgerichte werking'.
Daarbij ontwikkelt de provincie voor bovengemeentelijke gebieden die dit wensen specifieke initiatieven.
Deze flexibele geografische werking is voor de betrokken gebieden vaak zeer belangrijk en vruchtbaar en kan alleen door de provincie geleverd worden.
resolutie 866 - Zolang de gemeenten niet versmolten zijn tot bestuurskrachtige gehelen die autonoom een hoog niveau van lokale dienstverlening moeten aanbieden, laten we de provincies in hun huidige vorm voortbestaan.
7.3.4.Staatshervorming
Sinds de 6d- staatshervorming ligt het zwaartepunt in België - wat bevoegdheden en middelen betreft - bij de deelstaten.
Bij deze staatshervorming heeft sp.a ernaar gestreefd om die bevoegdheden over te hevelen die ter wille van de kwaliteit van de dienstverlening beter door de deelstaten uitgeoefend worden, sp.a ijverde er daarom voor om de bevoegdheidspakketten die Belgisch bleven en degene die Vlaams werden, zo samenhangend mogelijk te maken.
Niet een staatshervorming 'op zich' is voor sp.a immers het doel, wel de Vlaming een zo goed mogelijke dienstverlening door de overheid bezorgen,
sp.a is hierin consequent: wanneer na grondige evaluatie blijkt dat via een herschikking van bevoegdheden, in welke richting dan ook, een volwaardiger en zinvoller beleid kan gevoerd worden, dan moet dit bekeken worden.
RESOLUTIES
resolutie 867 - Voor sp.a moeten bevoegdheden zich bevinden op het niveau waar de beste dienstverlening gewaarborgd kan worden.
Wanneer daarvoor na grondige evaluatie een herschikking noodzakelijk blijkt, dan zijn bevoegdheidsoverdrachten - in welke richting dan ook- mogelijk.
7.4.MAATSCHAPPELIJK VERANTWOORD ONDERNEMEN
sp.a blijft resoluut kiezen voor maatschappelijk verantwoord ondernemen.
Dit betekent dat ondernemers een beleid voeren dat bewust rekening houdt met economische, sociale, ecologische en culturele gevolgen op korte en lange termijn voor de maatschappij.
Hierbij is transparantie en een continue dialoog met alle belanghebbenden van cruciaal belang.
Coöperaties helpen een duurzame economie uit te bouwen die welvaart met zich meebrengt, die efficiënt functioneert en waar de samenleving opnieuw grip op krijgt.
De coöperatie is een volwaardige partner in de economie.
Coöperaties moeten de kansen krijgen die ze verdienen.
Een stevig wettelijk kader erkent coöperaties, legt hun rol vast, valideert hun maatschappelijke meerwaarde en biedt de nodige ondersteuning.
Overheidsbedrijven werden in het leven geroepen om taken van openbaar nut te vervullen, juist omdat het openbaar nut meer verlangt dan het streven naar winstmaximalisatie wat inherent verbonden is aan de private sector.
Zeker bij overheidsbedrijven is het dan ook van groot belang dat verantwoord wordt omgegaan met de effecten van de activiteiten en beslissingen op de maatschappij zelf.
Om het maatschappelijk verantwoord ondernemen bij overheidsbedrijven aan te scherpen pleit sp.a voor meer participatie van belanghebbenden en gebruikersorganisaties met stemrecht in de raad van bestuur van deze bedrijven.
Nadat DEXIA Bank voor de tweede keer onderuit gegaan was koos de overheid ervoor om de bank over te nemen en hem om te dopen tot BELFIUS.
Dit voor de prijs van 4 miljard euro, of nog 363 euro per inwoner van het land.
Sindsdien is er geen democratisch en publiek debat gevoerd over waar we met de bank naartoe willen, sp.a wil van BELFIUS een echte publieke bank maken zodat de vrijheid en middelen behoudt om zelfgekozen doelen doelen (zoals bijvoorbeeld het verwezenlijken van klimaatdoelstellingen) te realiseren.
Democratische controle is immers het sleutelwoord bij publieke banken.
RESOLUTIES
resolutie 868 - Multinationals die actief willen zijn in de EU, moeten voldoen aan een aantal strenge eisen, gebundeld in een Europees Paspoort voor Maatschappelijk Verantwoord Ondernemen.
Hiertoe moet de European Single Market law aangepast worden.
Enkele voorbeelden van eisen: verplichtingen inzake de vertegenwoordiging van werknemers in de raden van bestuur.
Verplichtingen inzake gendergelijkheid, zoals gelijk loon, het aandeel vrouwen in de raden van bestuur, procedures tegen ongewenst gedrag en een bedrijfsbeleid dat een goede balans tussen werk en vrije tijd garandeert.
Verplichtingen met betrekking tot de beperking van de loonkloof in het bedrijf of tot de omvang van bonussen voor managers, transparantie inzake loonverhoudingen of de loonkloof.
De verplichting om financiële en niet-financiële vermogens niet in belastingparadijzen onder te brengen.
Verplichtingen inzake de milieu-impact van het bedrijf (carbon footprint, afvalmanagement, grondstoffenmanagement, geluidsimpact op de omgeving,...).
resolutie 869 - Naar Italiaans voorbeeld (ASviS) pleit sp.a voor de uitbouw van een Nationale duurzame ontwikkelingsalliantie.
In zulk een alliantie gaan overheden in dialoog met alle betrokken stakeholders.
Het realiseren van een duurzame ontwikkelingsagenda wordt sterk bevorderd wanneer een breed scala aan sociale groepen en stakeholders er hun schouders mee onder zetten en actief mobiliseren.
Een EU-breed netwerk van sterke nationale allianties zal dan ook een enorme boost geven aan de realisatie van een duurzame ontwikkelingsagenda.
resolutie 870 - sp.a promoot een grotere diversiteit aan bedrijfsmodellen: modellen die coöperatiever zijn, rekening houdend met sociale en ecologische overwegingen, bijdragen tot een eerlijkere verdeling van welvaart en maatschappelijk verantwoord ondernemen.
resolutie 871 - sp.a vindt dat er werk moet gemaakt worden van een Europees wettelijk kader voor alle vormen van sociale economie (coöperatieve vennootschappen, stichtingen, verenigingen, ...)
resolutie 872 - Coöperaties zijn terug van nooit echt weggeweest.
Ze spelen in op veranderende maatschappelijke tendensen zoals het groeiende milieubewustzijn, de combinatie van wonen met zorg of de stijgende vraag naar lokale en authentieke producten.
Ze gaan op een sociale en groene manier te werk en combineren participatie met efficiëntie.
Op vandaag ontbreekt het echter aan een stevig wettelijk kader, sp.a wil dan ook dat het nieuwe wetboek van vennootschappen en verenigingen een volwaardig apart boek voor coöperaties bevat.
De coöperatie zijn immers geen afgeleide van de nieuwe BV-vorm.
resolutie 873 - Coöperatief ondernemen wordt vandaag in een adem vermeld met sociale economie.
Toch is het een volwaardige vorm van ondernemen die in elke sector past.
Door hun grote meerwaarde en de nood aan een gecoördineerd beleid moet coöperatief ondernemen een volwaardige ministeriële bevoegdheid worden van de minister van Economie.
resolutie 874 - Dankzij specifieke financieringsinstrumenten maken we de verdere ontwikkeling van coöperatieve niches mogelijk.
We schenken bijzondere aandacht aan de ontplooiingskansen van onder andere coöperatieve initiatieven in de hernieuwbare energie, collectieve mobiliteit, welzijn, kinderopvang en wonen,
sp.a steunt ook 'lokale coöperatieven 71' in deze sectoren en daar waar gemeenten en steden als coöperant - of inwoners van steden, wijken of dorpen - als coöperant deelnemen.
resolutie 875 - We pakken het hiaat van coöperatief ondernemen in het onderwijs aan.
sp.a neemt coöperatief ondernemen structureel op in de leerplannen economie van het secundair onderwijs en integreert ze bij bedrijfsprojecten in de klas.
Daarnaast moet er bij de bestaande managementscholen een MBA-opleiding komen, zodat toekomstige managers een leertraject volgen dat grondig ingaat op alles wat met coöperatieve organisatie te maken heeft (zoals strategie, marketing, HR, innovatie, leiderschap, governance, en corporate finance).
resolutie 876 - Publieke of publiek gereguleerde not-for-profit ondernemingen zoals drinkwatermaatschappijen,distributienetbeheerders,ziekenhuizen,publieke huisvestingsmaatschappijen, multi-nutsbedrijven en publieke openbaar vervoer bedrijven kunnen een zeer belangrijke rol spelen in het bestrijden van ongelijkheid en het promoten van duurzaamheid.
Enkele voorbeelden: drinkwatermaatschappijen die gratis drinkwaterfonteintjes plaatsen op publiek toegankelijke plaatsen, distributienetbeheerders die acties ondernemen op gebied van energie-efficiëntie, district heating, prefinanciering van e-novatie projecten, collectieve renovatie van gebouwen, plaatsen van zonnepanelen op gebouwen van publieke huisvestingsmaatschappijen waar de huurders de voordelen van plukken.
Deze not-for-profit ondernemingen moeten gestimuleerd worden om dit beleid te voeren.
resolutie 877 - We verankeren opnieuw het principe in de wet van 21 maart 1991 dat de overheid meerderheidsaandeelhouder moet blijven van de huidige overheidsbedrijven.
resolutie 878 - sp.a wil een hertekening van de samenstelling van de raden van bestuur van de overheidsbedrijven zoals de NMBS en de post.
Om het maatschappelijk verantwoord ondernemen bij overheidsbedrijven aan te scherpen pleit sp.a voor meer participatie van belanghebbenden, gebruikersorganisaties en personeel met stemrecht in de raad van bestuur van deze bedrijven.
resolutie 879 - sp.a is tegen de beursgang van BELFIUS.
sp.a wil van BELFIUS een echte publieke bank maken zodat ze de vrijheid en middelen behoudt om zelfgekozen doelen (zoals bijvoorbeeld het verwezenlijken van klimaatdoelstellingen) te realiseren.
Democratische controle is immers het sleutelwoord bij publieke banken.
